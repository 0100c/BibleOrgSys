\id 2SA Matigsalug Version
\ide UTF-8
\h 2 Samwil
\toc1 2 Samwil
\toc2 2 Samwil
\toc3 2Sam
\mt2 Ka igkarangeb ne baseen ni
\mt1 Samwil
\is Igpewun-a
\ip Ka \bk Ikarangeb ne Samwil\bk* iyan ka sumpul te \bk an-anayan ne Samwil\bk*. Seini ka guhuren te peghari ni Dabid: te an-anayan diye sikandin migmandu te Huda ne diye dapit te igkakawanan ne balabahan dapit te igsile, (Kapitulu 1-4) wey nataman diyad e te intiru ne nasud, lagkes ka Israil ne diye te igkahibang ne balabahan dapit te igsile (Kapitulu 5-24). Naay-ayaran te egguhud ka seini ne guhuren meyitenged ke immenu ni Dabid te pegpakig-ehet te me kuntere din diye te seled te nasud wey diye te duma ne me nasud eyew egmaluag ka migharian din wey eyew egmaresen ka peghari din. Impahunsilingan si Dabid ne dakel se pegpalintutuu wey pegtahud te Manama, wey egkateu ne eg-angey te geyinawa te keet-etawan din. Piru minsan pad due, masumpit wey andam degma sikandin ne eggimu te makaalat-halat ne sale eyew egkaangken din ka kandin mismu ne igkeupii wey eg-im-imanen. Piru te impapitew e te Magbebaye ne Manama diye kandin ka sale din pinaahi te prupita te Magbebaye ne Manama ne si Natan, mig-inniyuhan din e ka me sale din wey indawat din ka impeuyan ne legpad ne igpaneem-neem kandin te Manama.
\ip Ka peg-ugpe wey keupianan ne neyimu ni Dabid, amana ne nakapamula diye te pusung wey suman-suman te me Hibruwanen. Sikan naa, te timpu ne miggingumaan te mangune-kune ne keyirapan ka nasud, wey te timpu ne egkeupian sikandan ne duen e man-e lein ne Hari dan, iyan dan igkeupii ka etew ne “anak ni Dabid,” ke sikanta pa, kabuhalan ni Dabid ne egpekeiling ded iya kandin.
\iot Ka nenasulat te seini ne baseen
\io1 Ka peghari ni Dabid diye te Huda 1:1–4:12
\io1 Ka peghari ni Dabid te intiru ne Israil 5:1–24:25
\io2 a. Ka an-anayan ne me leg-un 5:1–10:19
\io2 b. Ka peg-ahew ni Dabid te asawa ni Uryas 11:1–12:25
\io2 c. Kasamuk wey keyirapan 12:26–20:26
\io2 d. Ka mewuri ne me leg-un 21:1–24:25
\c 1
\s Ka pegpanengneng ki Dabid meyitenged te pegpatey ni Saul
\p
\v 1 Te migpatey si Saul, mig-uli e si Dabid diye te Siklag te pegkeimpus din natalu ka me Amalikanhun, wey migpalunggehaat din diye seled te daruwa ne aldew.
\v 2 Te igkatelu e ne aldew, due etew ne miglepew puun te kampu ni Saul ne nahisi se kumbale wey epungen se ulu. Te pegginguma te seeye ne etew diye ki Dabid, miglangkeb din e diye te tangkaan ni Dabid isip pegtahud kandin.
\v 3 Ne mig-insaan sikandin ni Dabid, “Hendei ka migpuun?”
\p Ne migtabak sikandin, “Migpallahuy a ligkat te kampu te me Israilita.”
\v 4 Ne migkahi si Dabid, “Pangguhuri a ke nekey ka neyitabu.”
\p Ne migtabak sikandin, “Migguntelas ka me Israilita ne me sundalu diye te bunuanan, wey masalig ka naddeetan wey nammatey. Nakalagkes pad iya si Saul wey ka anak din ne si Diyunatan.”
\p
\v 5 Ne mig-insaan sikandin ni Dabid, “Immenu nu te pegkataha te namatey e si Saul wey ka anak din ne si Diyunatan?”
\p
\v 6 \x - \xo 1:6-10: \xt 1Sam 31:1-6; 1Kru 10:1-6.\x*Ne migtabak sikandin, “Nakasalengan te diye a te bubungan te Gilbuwa wey nakita ku si Saul ne migpanukaddel naan de te deldeg din. Ne suble e ne marani kandin ka me kuntere din ne nangukudde wey nanguntud te karwahi.
\v 7 Te peglilingey rin, nakita a nikandin wey in-umew ad nikandin. Ne migtabak a, ‘Seini ad ahalen.’
\v 8 Ne mig-insaan a nikandin, ‘Hentew ka-a?’ Ne migtabak a, ‘Amalikanhun a.’
\v 9 Ne migkahiyan a nikandin, ‘Parani ka kayi wey himatayi ad su nabaybayaran ad te masakit wey hapit ad egpatey.’
\v 10 Purisu imparaniyan ku sikandin wey innimatayan kud su nakanengneng a ne kenad e sikandin egkeuyag te insahapan din. Ne ingkuwa kud e ka kuruna ne ingkukuruna rin wey ka bakelew ne imbebakelew rin wey in-uyan kud e kayi te keykew ahalen.”
\p
\v 11 Ne inggisi ni Dabid ka kumbale din, wey impanggisi degma te me duma rin ka me kumbale dan.
\v 12 Migmaninehew sikandan wey migmandalawit wey ware nangeen taman te nasagkup e tenged ki Saul wey te anak din ne si Diyunatan wey te keet-etawan te Manama, wey te kabuhalan te Hibruwanen ne nenammatey te bunuanan.
\p
\v 13 Ne mig-insaan e man-e ni Dabid ka lukes-lukes ne migpangguhud kandin, “Hendei ka mig-ugpe?”
\p Ne migtabak sikandin, “Anak a te lapu ne mig-ugpe kayi te inged niyu. Sabeka a ne Amalikanhun.”
\v 14 Ne mig-inse si Dabid kandin, “Mania te ware ka naaldek te peggimatey te in-alam te Magbebaye ne Manama?”
\v 15 Nataman, mig-umew e si Dabid te sabeka te me sundalu rin wey migkahiyan, “Himatayi nu sikandin!” Purisu intibas din e iya ka Amalikanhun wey migpatey rin e.
\v 16 Ne migkahi si Dabid, “Sikeykew red ka egkalebut te kamatayen nu su sikeykew mismu ka migpamalehet te pegkeetew nu te migkahi ka ne innimatayan nu ka in-alam te Magbebaye ne Manama.”
\s Ka ulahingen ni Dabid te peglungku ki Saul wey ki Diyunatan
\p
\v 17 Miggimu si Dabid te ulahingen te peglungku meyitenged engki Saul wey te anak din ne si Diyunatan,
\v 18 \x - \xo 1:18: \xt Huswi 10:13.\x*wey migsuhu sikandin ne igpanulu seini te keet-etawan te Huda.\f + \fr 1:18 \ft ‘Ka pane’ ka ngaran te ulahingen piru kene ne klaru diye te Hibruwanen ne linalahan.\f* Ne nasulat seini diye te libru ni Yasar. Ne miggenendue sikandin,
\q1
\v 19 “He Israil, due mismu te bubungan nu pangimatayi
\q2 ka me talahuren ne me pangulu nu!
\q1 Ne nenaggule degma ka me mabbulut ne bahani!
\q1
\v 20 Kene nu ipanengneng diye te Gat,
\q2 kene nu ipangguhud diye te deralanen te Askilun.
\q1 Su kema ke egkahale ka me mengebay ne Pilistihanun,
\q2 wey egsesayew ka me malitan ne anak te me luep!
\b
\q1
\v 21 “Sikaniyu se me bubungan te Gilbuwa,
\q2 warad e demmug wey uran ne egtihis due te kaniyu
\q2 wey warad e kamet due te kaniyu ne egpakabehey te halad ne trigu!
\q1 Su due nalekei te me bahani ka kalasag din,
\q2 ka kalasag ni Saul ne ware nabaluhuwi te lana,
\q1
\v 22 ke kene, nabaluhuwan seini te langesa te immanggilang
\q2 wey te kalambuan te me bahani.
\q1 Ne impalangesa ran ka me kuntere dan,
\q2 wey impanundang dan ka mabbantug ne me bahani.
\b
\q1
\v 23 “Me meupiya wey mateles
\q2 ensi Saul wey si Diyunatan!
\q1 Migpeunungey sikandan te neuyag dan pad taman te kamatayen;
\q2 meiyal pad sikandan ne egpawaheswes du te me agila
\q2 wey manekal pad sikandan du te me liyun.
\b
\q1
\v 24 “Me malitan te Israil,
\q2 sinehawi niyu si Saul ne iyan migsaluub kaniyu te mahal ne kumbale\f + \fr 1:24 \ft Malalab ka batek te kumbale.\f* wey mateles amana,
\q2 wey ka migdayan-dayan te me bulawan te me kumbale niyu.
\b
\q1
\v 25 “Nenaggule ka me bahani diye te bunuanan.
\q2 Ne namatey si Diyunatan diye te me bubungan niyu.
\b
\q1
\v 26 “Miglungku a keykew suled Diyunatan,
\q2 indakelan ku sikeykew te geyinawa!
\q1 Ka geyinawa nu keddi subla pad te geyinawa te me malitan.
\b
\q1
\v 27 “Nenaggule ka me bahani,
\q2 wey nallaag ka me panganiban dan te pegbubunu!”
\c 2
\s Ka peggimu ki Dabid ne Hari
\p
\v 1 Nataman, mig-inse si Dabid te Magbebaye ne Manama ne migkahi, “Egtakereg e naa diye te sabeka te me lungsud te Huda?”
\p Ne migtabak ka Magbebaye, “Uya.”
\p Ne mig-inse e man-e si Dabid, “Hendei dapit?”
\p Ne migtabak ka Magbebaye, “Diye te Hibrun.”
\v 2 \x - \xo 2:2: \xt 1Sam 25:42-43.\x*Purisu migtakereg e si Dabid diye duma te daruwa ne asawa rin ne ensi Ahinuwam ne matig-Hisril wey si Abigil ne impamalu rin ki Nabal ne matig-Karmil.
\v 3 Induma ni Dabid ka me etew rin duma te me pamilya ran wey diyad sikandan nangugpe te Hibrun, wey diye te me lungsud kayi.
\v 4 \x - \xo 2:4: \xt 1Sam 31:11-13.\x*Ne nangendiye te Hibrun ka me etew diye te Huda wey mig-itisan dan te lana ka ulu ni Dabid isip Hari te intiru ne Huda.
\p Te impangguhuran dan e si Dabid ne iyan miglebeng ki Saul ka matig-Habis Gilyad,
\v 5 migsuhu e si Dabid te sabeka ne etew eyew egpakahiyan ka matig-Habis, “Egpanalanginan kew te Magbebaye ne Manama tenged te keupiya niyu te ahalen niyu ne si Saul pinaahi te peglebeng kandin.
\v 6 Ne meupiya perem ne igpapitew te Magbebaye ne Manama ka keupiya rin wey ka pegkamatinumanen din due te kaniyu. Ne eggimu a te meupiya due te kaniyu tenged te peggimu niyu rue.
\v 7 Purisu kuntee, nekal-nekal kew wey bulut-bulut kew tenged su migpatey e si Saul ne ahalen niyu, wey mig-itisan ad te lana te me etew kayi te Huda isip Hari dan.”
\s Ka pegpeehetey te pamilya ni Dabid wey ni Saul
\p
\v 8 Te seeye ne timpu, miggendiye te inged ne Mahanaim si Abnir ne pangulu te me sundalu ni Saul ne anak ni Nir duma te anak ni Saul ne si Isbusit.
\v 9 Ne innimu rin ne Hari si Isbusit diye te inged ne Gilyad, Ashuri, Hisril, Ipraim, Binhamin, wey diye te intiru ne Israil.
\v 10 Hep-at ne pulu (40) ne leg-un ka idad ni Isbusit te migbunsud sikandin ka mighari te Israil. Ne mighari sikandin seled te daruwa ne leg-un.
\p Piru si Dabid ka in-iila ne Hari te me etew diye te Huda.
\v 11 Ne mighari si Dabid diye te Huda seled te pitu ne leg-un wey hen-em ne bulan, taheed te diye din mig-ugpe te Hibrun.
\p
\v 12 Nataman, migligkat si Abnir ne anak ni Nir puun te Mahanaim peendiye te Gibyun duma te me etew ni Isbusit.
\v 13 Ne insinug-ung sikandan ni Huwab ne anak ni Siruya wey te me etew ni Dabid diye te innimu ne lanew te Gibyun, wey migpatalipahey sikandan ne naminnuu diye te ilis te innimu ne lanew.
\v 14 Ne migkahiyan ni Abnir si Huwab, “Egpeg-eheten ta ka me sundalu ta kayi te tangkaan ta.”
\p Ne migtabak si Huwab, “Ne uya!”
\p
\v 15 Ne nanasindeg e ka sapulu wey daruwa te me sundalu ni Isbusit ne egpuun te kabuhalan ni Binhamin wey ka sapulu wey daruwa degma te me etew ni Dabid.
\v 16 Migpahen-geney ka tagse sabeka te ulu ran wey migparugsuey e sikandan, sikan naa ka nenamatey sikandan langun. Purisu migngaranan e ka seeye ne inged te Hilkat Hasurim.\f + \fr 2:16 \ft Hilkat Hasurim: Iyan igpasabut kayi ka inged te me kampilan.\f*
\p
\v 17 Mangune-kune ka pegpabunbunuey te seeye ne aldew, wey natalu te me etew ni Dabid si Abnir wey ka me etew te Israil.
\v 18 Nakaruma ka tatelu ne anak ni Siruya ne ensi Huwab, Abisay, wey si Asahil. Si Asahil amana ne iiyali ne egpallahuy iling te usa,
\v 19 wey ware din peen-enengi te inlupug si Abnir.
\v 20 Ne miglilingey si Abnir wey mig-inse, “Sikeykew si Asahil?”
\p Ne migtabak si Asahil, “Uya.”
\p
\v 21 Ne migkahi si Abnir, “Suwey ka diye te igkakawan nu wey ke diye naa te igkahibang nu wey dakepa nu ka sabeka te me lukes-lukes wey kua nu ka me panganiban din.” Piru ware migpeeneng-eneng si Asahil ka eglupug kandin.
\v 22 Ne migkahiyan e man-e ni Abnir si Asahil, “Peeneng-enengi ad iya nikeykew te eglupug su eyew kena a egkapehes te eggimatey keykew! Egmenuwen ku naan de iya te eg-atubang si Huwab?”
\v 23 Piru ware migpeeneng-eneng si Asahil ka miglupug kandin, sikan naa ka igsundang e ni Abnir te subeng te deldeg din si Asahil wey mig-abas seini diye te peka rin. Napeled sikandin wey namatey e. Ne egsanggel diye te namatayan ni Asahil ka me etew ne egpakabaye dutu.
\p
\v 24 Piru inlupug mule enni Huwab wey ni Abisay si Abnir. Te eglineb e ka aldew, nekeume e sikandan diye te bubungan te Amma ne lenged te Giya, ne marani te dalan peendiye te mammara ne inged ne kene egkeugpaan diye te Gibyun.
\v 25 Ne nasabeka ka me sundalu ne egligkat te kabuhalan ni Binhamin wey migliblibulung sikandan ne miglingut ki Abnir diye te iddus te bubungan.
\v 26 Ne migpanguleyian ni Abnir si Huwab, “Egparahas ki naan en iya ka egmabunbunuey te ware egtamanan? Ware ke naa nakamaan-maan te kasumpitan ka egpangkusan kayi? Ken-u nu naa egsapari ka me etew nu te peglupug te me suled dan?”
\p
\v 27 Ne migkahi si Huwab, “Igpahunlibet ku te Manama ne ware kapatayan, ne emun ke ware nu lalaha sika, egparahasdahasan kew iya perem te eglupug te me etew ku taman te egkapawe.”
\v 28 Purisu imparahing e ni Huwab ka trumpita wey migpeeneng-eneng e ka langun te pegtalukun te me matig-Israil, wey nasanggel e ka bunuanan.
\p
\v 29 Miggipanew ensi Abnir duma te me sundalu rin te napawaan peendiye te Araba. Ne miglapas sikandan te Weyig ne Hurdan wey migpabulus dan ka eggipanew ne diye migbaye te intiru ne Bitrun taman te nekeuma ran diye te Mahanaim.
\p
\v 30 Ne migpeeneng-eneng e si Huwab ka egpanlupug ki Abnir wey mig-uli e sikandin. Te nalibulung e ni Huwab ka me etew, nanengnengan dan ne due sapulu wey siyam (19) ne etew ni Dabid ne nallaag angin e ki Asahil.
\v 31 Piru nekeyimatey ka me etew ni Dabid te tatelu ne gatus wey hen-em ne pulu (360) ne etew ne egpuun te kabuhalan ni Binhamin ne sakup ni Abnir.
\v 32 Ne in-angey ran e ka lawa ni Asahil wey inlebeng dan e diye te inlebengan te amey rin diye te Bitlihim. Ne nangipanew e ensi Huwab wey ka me etew rin te intiru ne marusilem, wey nekeuma sikandan diye te Hibrun te egsile e ka aldew.
\c 3
\p
\v 1 Seeye ka bunsuranan te naluhey ne pegpeehetey te miglapig pamilya ni Saul wey te miglapig ki Dabid. Migpabulus ne migmaresen ka miglapig ki Dabid piru nahan-ganaran migmahuye ka kuntere dan.
\s Ka me anak ne lukes ni Dabid
\p
\v 2 Ka me anak ni Dabid ne neetew diye te Hibrun iyan ensi: Amnun ne iyan ka kinakakayan ne anak dan ki Ahinuwam ne matig-Hisril,
\v 3 ka ikarangeb iyan si Kilyab ne anak dan ki Abigil ne balu ni Nabal ne matig-Karmil, ka ikatelu iyan si Absalum ne anak dan ki Maaka ne anak te Hari te Gisur ne si Talmai,
\v 4 ka ikeep-at iyan si Adunyas ne anak dan ki Hagit, ka ikalimma iyan si Sipatiyas ne anak dan ki Abital,
\v 5 wey ka ikeen-em iyan si Itrim ne anak dan ki Igla. Sika ka me anak ni Dabid ne neetew diye te Hibrun.
\s Ka pegpasakup ni Abnir ki Dabid
\p
\v 6 Te sasangan pad ne egpeehetey ka miglapig ki Saul wey ka miglapig ki Dabid, egkahan-ganaran e degma ne egmaresen ne pangulu si Abnir te kalapihan ni Saul.
\v 7 Due duwey dengan ni Saul ne anak ni Aya ne egngaranan ki Rispa. Ne ingkahiyan ni Isbusit si Abnir, “Mania te innuliran nu ka duwey te amey ku?”
\v 8 Amana nabelu si Abnir te ingkahi ni Isbusit wey migkahi, “Migsuman-suman ke bes ne iling a te asu wey miglapig te Huda? Taman kuntee, miglapig e red te amey nu, te pamilya rin, wey te me alukuy rin. Ne ware ku sikeykew ibehey diye te ki Dabid, wey kuntee egbayungan a nikeykew ne inlibuhan ku ka sika ne malitan!
\v 9 Eglegparan a perem te mangune-kune te Manama, ke kene ku eggimuwen diye ki Dabid ke nekey seeye se insaad te Magbebaye ne Manama diye te kandin
\v 10 \x - \xo 3:10: \xt 1Sam 15:28.\x*ne iyan se iggalin din ka migharian te kabuhalan ni Saul diye ki Dabid wey sikandin e ka eghari te Israil wey te Huda ligkat te Dan peendiye te Birsiba.”
\v 11 Ne warad nakatabak si Isbusit su naaldek sikandin ki Abnir.
\p
\v 12 Nataman, impeendiyaan ni Abnir te me suluhuanen si Dabid diye te Hibrun eyew te pegkahi, “Hentew-a ka egpakakamuney te seini ne tane? Egpasabutey ki wey egbulihan ku sikeykew ne egpasakup e ka intiru ne Israil keykew.”
\p
\v 13 Ne migkahi si Dabid, “Meupiya! Egpasabutey ki piru due sabeka ne ighangyu ku keykew: kene ka pakita keddi ke kene nu egkeuyan si Mikal ne anak ni Saul.”
\v 14 \x - \xo 3:14: \xt 1Sam 18:27.\x*Ne migsuhu si Dabid te me suluhuanen peendiye ki Isbusit ne anak ni Saul eyew te pegkahi, “Ilibed nu keddi ka asawa ku ne si Mikal su miggimatey a te sabeka ne hatus (100) ne Pilistihanun wey impisang ku ka laplap te pupul te me lebut dan isip betad te peg-asawa ku kandin.”
\v 15 Ne migsuhu e si Isbusit ne igpaangey si Mikal diye te asawa rin ne anak ni Lais ne egngaranan ki Paltiil.
\v 16 Piru migduma red ka asawa ni Mikal ne migsinehew ka migsinsinundul kandin taman te Bahurim. Ne migkahiyan sikandin ni Abnir, “Uli kad e.” Pusisu mig-uli e sikandin.
\p
\v 17 Ne migpakiglalag si Abnir te me igbuyag te Israil ne miggenendue, “Te miglihad ne timpu, egkeupian kew ne eggimuwen niyu ne Hari si Dabid.
\v 18 Ne kuntee, himuwa niyud sika. Su insaaran te Magbebaye ne Manama si Dabid te migkahi, ‘Egluwasen ku ka keet-etawan ku ne kabuhalan ni Israil puun te me Pilistihanun wey te langun ne kuntere dan pinaahi te suluhuanen ku ne si Dabid.’ ”
\v 19 Inlalahan degma ni Abnir ka me kabuhalan ni Binhamin, wey miggendiyad sikandin ki Dabid diye te Hibrun eyew te pegpangguhud te langun ne ka me etew te Israil wey kabuhalan ni Binhamin mig-uyun e ne egkeyimu sikandin ne Hari dan.
\p
\v 20 Te pegginguma ni Abnir diye te Hibrun duma te daruwa ne pulu (20) ne etew rin, migsahakeen e si Dabid para kandan.
\v 21 Ne migkahiyan ni Abnir si Dabid, “Mahal ne Hari, paragdahawa ad nikeykew peyipanawa peendiye te langun ne keet-etawan te Israil. Egbaggeten ku sikandan te pegdawat keykew isip Hari dan wey te peggimu te kasabutan te peg-ikul keykew su eyew egpakamandu kad te intiru ne Israil sumale te igkeupii te pusung nu.” Purisu impeyipanew e ni Dabid si Abnir ne malinawen.
\s Ka peggimatey ki Abnir
\p
\v 22 Nataman, miggingume e diye te Hibrun ka me etew ni Dabid duma ki Huwab puun te pegbubunu wey masulug ka nanguyan dan ne immangahew ran puun te me kuntere dan. Piru warad e diye si Abnir su impeyipanew e ni Dabid ne malinawen.
\v 23 Te peggingume e ni Huwab wey te langun ne sundalu ne migduma kandin, mignangenan e si Huwab te miggendiye te Hari ka anak ni Nir ne si Abnir wey impeyipanew e sikandin te Hari ne malinawen.
\v 24 Nataman, miggendiyaan e ni Huwab si Dabid wey migkahiyan, “Mania te innimu nu ka iling due? Te miggendinid bes iya si Abnir ne mania te nasi nu re iya sikandin peyipanawa? Ne diye lad iya sikandin su!
\v 25 Sumsumana nu ne miggendini si Abnir eyew te peglimbung keykew wey te peg-iipat ke hendei ka egbaye-baye, wey te pegnengneng te langun ne eggimuwen nu.”
\p
\v 26 Nataman, mig-awe e si Huwab diye ki Dabid wey migsuhu te me etew te peglupug ki Abnir. Diye dan neumeyi si Abnir te belun te Sira wey induma ran e sikandin te eglibed diye te Hibrun, piru ware nakanengneng si Dabid meyitenged kayi.
\v 27 Te pegginguma ni Abnir diye te Hibrun, indume e sikandin ni Huwab diye te sabeka ne sinabeng diye te gumawan te siyudad\f + \fr 3:27 \ft Imbalayan ka gumawan dengan te siyudad wey due me sinabeng diye te tagse kakiliran.\f* su egpalalahey kun ubag sikandan se daruwa. Ne insundang e ni Huwab si Abnir diye te getek eyew te pegsuli te kamatayen te suled din ne si Asahil. Ne namatey e si Abnir.
\v 28 Te ware naluhey, nanengnengan e seeye ni Dabid wey migkahi sikandin, “Sikeddi wey ka keet-etawan ku warad iya sale diye te tangkaan te Magbebaye ne Manama meyitenged te kamatayen te anak ni Nir ne si Abnir.
\v 29 Eglegparan perem si Huwab duma te kabuhalan din. Meupiya perem ke due kabuhalan din ne kene egkaawaan te dalu ne iyan se egnenane,\f + \fr 3:29 \ft Ka egnenane, iyan igpasabut se dalu te lawa, wey ke lasu naa ne egnenane wey iyan egpakalindit te sabeka ne etew diye te tangkaan te Manama.\f* wey ke eg-ibungen naa, wey ke egkapungku ne egkeilangan te tuked te peggipanew, wey ke egkamatey pinaahi te kampilan, wey ke egkabitil naa.”
\v 30 Purisu innimatayan si Abnir te tahasuled ne ensi Huwab wey si Abisay tenged su neyimatayan din ka suled dan ne si Asahil te timpu te pegpabunbunuey diye te Gibyun.
\s Ka peglebeng ki Abnir
\p
\v 31 Nataman, ingkahiyan ni Dabid si Huwab wey ka langun ne duma rin, “Gisia niyu ka me kumbale niyu wey saluub kew te me saku, wey hun-a kew kandin ka eggipanew ne egdamag.” Ne migsinundul si Hari Dabid te seeye se me etew ne migtiang te lungun.
\v 32 Inlebeng dan si Abnir diye te Hibrun. Ne migpandalawit si Dabid diye te inlebengan wey migmandalawit degma ka langun ne etew.
\v 33 Ne mig-ulahing ka Hari te peglungku ne miggenendue,
\q1 “Mania te migpatey si Abnir ne iling te mareet ne etew?
\q1
\v 34 Te peggimatey kandin, ware bakua ka me belad din wey me paa rin iling te mareet ne etew.
\q2 Su ware sale din piru innimatayan sikandin te mareet ne etew.”
\m Ne migmaninehew e man-e ka langun ne etew.
\p
\v 35 Ne nangendiye ki Dabid ka langun ne etew eyew eggeraman dan sikandin te egpehes ne egkeen taheed te maaldew pad. Piru migsaad si Dabid ne migkahi, “Egtamtamanan a perem te eglegpad te Manama ke eggeram a te paan wey te minsan nekey te kene pad eglineb ka aldew!”
\v 36 Ne nanengnengan te langun ne etew seeye se ingkahi ni Dabid wey nakapahale seeye kandan. Ne ingkahale dan iya ka langun ne innimu te Hari.
\v 37 Purisu te seeye ne aldew, nanengnengan te langun ne etew wey te langun te kabuhalan ni Israil ne ware labet ni Dabid te pegkamatey ni Abnir.
\v 38 Nataman, ingkahiyan ni Dabid ka me upisyal rin, “Ware kew bes nakamaan-maan ne namatey ka sabeka ne mabantug ne pangulu te Israil kuntee ne aldew?
\v 39 Mahuya a amana kuntee ne aldew, minsan naalam a isip Hari. Ne amana a egkeyirapi ne eg-uyan te me anak ni Siruya. Egsulian perem sikandan te Magbebaye ne Manama sumale te karakel te me sale dan!”
\c 4
\s Ka peggimatey ki Isbusit
\p
\v 1 Te pegkarineg ni Isbusit ne anak ni Saul te namatey e si Abnir diye te Hibrun, nawaraan e sikandin te bagget wey nalliyasan ka langun ne Israilita.
\v 2 Due daruwa ne etew ni Isbusit ne ensi Baana wey si Rikab ne migpangulu te pegpanlusud te me kuntere dan. Me anak sikandan ni Rimun ne matig-Biirut ne egpuun te tribu ni Binhamin. (Seini se Biirut in-ile e kuntee ne sakup te Binhamin
\v 3 tenged su ka me etew dengan kayi namallahuy ma diye te Gitaim wey diyad e sikandan nangugpe isip me mahaliyug taman kuntee.)
\p
\v 4 \x - \xo 4:4: \xt 2Sam 9:3.\x*Ne si Diyunatan ne anak ni Saul, due anak ne napungku se me paa ne egngaranan ki Mipibusit. Lalimme e sikandin ne leg-un te pegginguma te guhuren puun te Hisril ne namatey e si Saul wey si Diyunatan. Ne seeye naa ka insapipi e sikandin te talaggaat kandin wey migpallahuy e piru tenged te peg-iyal-iyal rin, nalekaan din ka bate. Sika ka egpuunan te napungku ka bate.
\p
\v 5 Sabeka ne aldew, miggendiye te baley ni Isbusit ensi Rikab wey si Baana ne anak ni Rimun ne matig-Biirut. Nekeuma sikandan diye te nekeuntud e ka aldew taheed te miggimhimeley si Isbusit.
\v 6 Ne ka malitan ne diye te gumawan, egtuyungen e taheed te egpalayap sikandin te trigu, ne nataman nakalipereng e sikandin. Sikan naa ka migpahanlad e ensi Rikab wey si Baana ka migseled diye.\f + \fr 4:6 \ft Te Hibruwanen: Migseled sikandan te baley ne mig-uyan te trigu wey inlampesan dan sikandin diye te getek. Ne migpallahuy e ensi Rikab wey si Baana.\f*
\v 7 Te nakaseled e sikandan, miggendiyad e sikandan te sinabeng ni Isbusit wey newulep-hulep sikandin diye, wey innimatayan dan e sikandin. Ne intamped dan e ka ulu rin wey in-uyan dan e te migpariyu ne migsigpawe miggipanew diye te inged ne Hurdan.
\v 8 Ne in-uyan dan ka ulu ni Isbusit diye ki Dabid diye te Hibrun wey migkahi, “Hari, seini red ka ulu ni Isbusit ne anak ni Saul ne egkuntere keykew wey ka egkeupian ne eggimatey keykew. Kuntee ne aldew, migsulian e te Magbebaye ne Manama ensi Saul wey ka me kabuhalan din tenged te neyimu ran keykew te ahalen ney wey Hari.”
\p
\v 9 Piru intabak ni Dabid ka tahasuled ne ensi Rikab wey Baana, “Egpahunlibet a te mannekal ne Magbebaye ne Manama ne iyan migpangabang keddi te langun ne me kalasayan,
\v 10 \x - \xo 4:10: \xt 2Sam 1:1-16.\x*due sabeka ne etew dengan ne migkahi, ‘Migpatey e si Saul,’ wey migsuman-suman sikandin ne meupiya ne guhuren ka impangguhud din keddi. Piru nasi ku re iya sikandin iparakep wey impeyimatayan diye te Siklag. Seeye ka indasag ku kandin te guhuren din.
\v 11 Ne wey naan pa iya ke seeye se mareet ne me etew ne miggimatey te matareng ne etew diye te hibatanan din diye te baley rin. Egsulian ku kuntee sikaniyu tenged te peggimatey niyu kandin eyew egkengaawe kew e kayi te ampew te tane.
\v 12 Purisu migsuhu si Dabid te me sundalu rin ne eggimatayan ensi Rikab wey si Baana. Ne innimatayan dan e sikandan. Intempug dan ka me belad dan wey me paa ran wey imbitin dan ka me lawa ran diye te ilis te linew diye te Hibrun. Ne ingkuwa ran e ka ulu ni Isbusit wey inlebeng dan e diye te inlebengan ki Abnir diye te Hibrun.
\c 5
\s Ka pegkeyimu e man-e ni Dabid ne Hari te Israil
\r (1 Kru. 11:1-9; 14:1-7)
\p
\v 1 Ne miggendiye ki Dabid diye Hibrun ka langun ne tribu te Israil wey migkahi, “Amana key pad iya nikeykew ne karumaan.
\v 2 Te miglihad ne me timpu, te si Saul pad ka Hari ney, sikeykew e ka migpangulu te me Israilita te pegbubunu. Migkahi ka Magbebaye ne Manama keykew, ‘Sikeykew ka egtanggu te keet-etawan ku ne me Israilita wey egkeyimu ka ne pangulu ran.’ ”
\v 3 Purisu te pegginguma te langun ne igdatu te Israil diye te Hibrun, miggimu e si Hari Dabid te kasabutan duma kandan diye te tangkaan te Magbebaye ne Manama. Ne in-alam dan si Dabid isip Hari te Israil.
\v 4 \x - \xo 5:4-5: \xt 1Har 2:11; 1Kru 3:4; 29:27.\x*Tatelu e ne pulu (30) ka idad ni Dabid te timpu ne neyimu sikandin ne Hari te Israil wey mighari sikandin seled te hep-at ne pulu (40) ne leg-un.
\v 5 Pitu ne leg-un wey hen-em ne bulan sikandin ka mighari te Huda te timpu te diye din te Hibrun, wey tatelu ne pulu wey tatelu (33) ne leg-un sikandin ka mighari te intiru ne Israil wey Huda te timpu te diye din te Hirusalim.
\s Ka pegkaahew ni Dabid te Hirusalim
\p
\v 6 \x - \xo 5:6: \xt Huswi 15:63; Tal 1:21.\x*Sabeka ne aldew, miggendiye si Dabid wey ka me etew rin te Hirusalim eyew te peglusud te me Hibusihanun ne mig-ugpe diye. Migkahiyan te me Hibusihanun si Dabid, “Kene kew iya egpakaseled kayi te Hirusalim. Iyan de egbalabag kaniyu te egseled ka me butud wey ka nenapiangan.” Ne kahiyan dan ne kene iya egpaseled ensi Dabid.
\v 7 Minsan pad dutu, naahew red enni Dabid ka malig-en ne inged ne iyan ka Siyun, ne nataman iyan e ingngaran ka Siyudad ni Dabid.
\p
\v 8 Te sika ne aldew migkahiyan ni Dabid ka me etew rin, “Minsan hentew seeye se eglusud te me Hibusihanun, diye sikandin egbaye te impabayaan te weyig eyew te pegpangimatey te sika se me butud wey me piang ne me kuntere ku!” Sikan naa ka due lalahen ne miggenendue, “Kene egpakaseled ka me butud wey me piang diye te timplu.”
\p
\v 9 Te naahew e ni Dabid ka Hirusalim, diyad e sikandin mig-ugpe wey ingngaranan din e seini te Siyudad ni Dabid. Ne imparakel rin pad ka siyudad puun te Milu peendiye te seled.
\v 10 Ne nanas-nasian pad ka karesen ni Dabid su migduma ma kandin ka Magbebaye ne Manama ne Amana ne Maresen.
\p
\v 11 Ne migsuhu ka Hari te Tiru ne si Hiram te me suluhuanen din peendiye ki Dabid duma te me talagbebaley wey talagperi te me batu ne ig-alabat, wey me terusu te kayu ne sidar eyew eggimuwan si Dabid te palasyu.
\v 12 Ne nasabut ni Dabid ne ka Magbebaye ne Manama ka miggimu kandin ne Hari te Israil wey ka migbulig ne migmalampusen ka migharian din para te keet-etawan din ne Israilita.
\p
\v 13 Te pegkeimpus ni Dabid te eggalin diye te Hirusalim puun te Hibrun, migduruwey wey migpangasawa pad man-e sikandin te masalig ne me malitan ne matig-Hirusalim. Ne migmasalig pad ka lukes ne me anak din wey me malitan.
\v 14 Seini ka me ngaran te me anak din ne neetew diye te Hirusalim: si Samwa, si Subab, si Natan, si Sulumun,
\v 15 si Ibar, si Ilisuwa, si Nipig, si Hapiya,
\v 16 si Ilisama, si Ilyada, wey si Ilipilit.
\s Ka pegtalu ni Dabid te me Pilistihanun
\r (1 Kru. 14:8-17)
\p
\v 17 Te narineg te me Pilistihanun ne si Dabid ka in-alam ne Hari te Israil, nangipanew e sikandan langun eyew te pegdakep ki Dabid. Piru nanengnengan seeye ni Dabid, sikan naa ka miggendiyad e sikandin te malig-en ne inged.
\v 18 Ne miggingume e ka me Pilistihanun diye te bangalug diye te Ripaim wey migtalagtag e sikandan diye ka migkekampu.
\v 19 Purisu mig-inse si Dabid te Magbebaye ne Manama, “Eglusuran ku naa ka me Pilistihanun? Igpatalu nu naa sikandan keddi?”
\p Ne migtabak ka Magbebaye ne Manama, “Uya, hipanew kad su igpareeg ku iya sikandan keykew.”
\p
\v 20 Purisu miggendiyad ensi Dabid te Baal Pirasim wey natalu ran ka me Pilistihanun diye. Ne migkahi si Dabid, “Indereetan te Magbebaye ne Manama ka me kuntere ku diye te tangkaan ku iling te pegkabusi-si te weyig.” Sikan naa ka ingngaranan ka sika ne inged te Baal Pirasim.\f + \fr 5:20 \ft Te Hibruwanen: Magbebaye ne Manama te Pegkahuhus.\f*
\v 21 Ne in-engkeran e te me Pilistihanun ka me manama ran diye, wey in-uyan e seini enni Dabid wey te me etew rin.
\p
\v 22 Ne migmanlibed e ka me Pilistihanun wey migtalagtag e sikandan diye te bangalug te Ripaim ka migkekampu.
\v 23 Sikan naa ka mig-inse e man-e si Dabid te Magbebaye ne Manama. Ne migtabak ka Magbebaye ne Manama ne miggenendue, “Kene kew lusud ne diye egbaye te tangkaan dan, ke kene, diye kew baye te limang wey lusuri niyu sikandan diye te talipag te me kayu ne balsamu.
\v 24 Te pegkarineg niyu te pegderaheneg te pegpangipanew diye te ampew te kayu ne balsamu, lusud kew naan e su sika ka ilaan ne miggun-a a kaniyu te peglusud te me Pilistihanun.”
\v 25 Purisu innimu ni Dabid ka insuhu te Magbebaye ne Manama kandin wey impangimatayan dan ka me Pilistihanun puun te Giba taman te Gisir.
\c 6
\s Ka peg-uyan te Tahuanan te Kasabutan diye te Hirusalim
\r (1 Kru. 13:1-14; 15:25–16:6, 43)
\p
\v 1 Ne inlibulung e man-e ni Dabid ka subla ne meupiya ne sundalu te Israil, ne tatelu ne pulu ne libu (30,000) ka kasuluhan.
\v 2 \x - \xo 6:2: \xt Iks 25:22.\x*Ne nangendiye sikandan te Baali ne sakup te Huda eyew te peg-angey te Tahuanan te Kasabutan te Manama ne ingngaranan te ngaran te Magbebaye ne Manama ne Amana ne Maresen ne migpinnuu taliware te kirubin diye te ampew te Tahuanan te Kasabutan.
\v 3 \x - \xo 6:3: \xt 1Sam 7:1-2.\x*Indulan dan ka Tahuanan te iyam ne kerumata puun te baley ni Binadab ne diye te pupul te bubungan. Ne iyan mig-uyan dutu, ka me anak ni Abinadab ne ensi Usa wey si Ahiyu.
\v 4 Ne si Ahiyu ka miggun-a te kerumata.
\v 5 Miggale-gale diye te tangkaan te Magbebaye ne Manama ensi Dabid duma te langun ne Israilita pinaahi te me ulahingen, me lira, me alpa, tambur, me kastanyita, wey me putew ne basalan.
\p
\v 6 Te pegginguma ran diye te inged ne diekanan ni Nakun, insinagkew wey inggen-genan ni Usa ka Tahuanan te Kasabutan tenged su nakasipe ka me baka.
\v 7 Nabelu amana ka Magbebaye ne Manama ki Usa tenged te innimu rin ne ware pegtahud te Tahuanan te Kasabutan. Sikan naa ka indereetan e sikandin te Manama wey namatey rin e diye te andang te Tahuanan te Kasabutan te Manama.
\v 8 Nabelu si Dabid tenged su indusaan te Magbebaye ne Manama si Usa. Sikan naa ka ingngaranan ka seeye ne inged te Pegdusa ki Usa\f + \fr 6:8 \ft Te Hibruwanen: Piris Usa.\f* taman kuntee.
\v 9 Ne nahaaldek si Dabid te Magbebaye ne Manama te seeye ne aldew wey migkahi, “Egmenuwen ku naan e te eg-uyan ka Tahuanan te Kasabutan te Magbebaye ne Manama?”
\v 10 Purisu kenad egkeupian si Dabid ne eg-uyan te Tahuanan te Kasabutan te Magbebaye ne Manama diye te siyudad din. Sikan naa ka diye din e seini uyana te baley te sabeka ne matig-Gat ne si Ubididum.
\v 11 \x - \xo 6:11: \xt 1Kru 26:4-5.\x*Ne diye nakatetahu te baley ni Ubidinum ka Tahuanan te Kasabutan te Magbebaye ne Manama seled te tatelu ne bulan. Ne impanalanginan te Magbebaye ne Manama si Ubidinum wey ka langun ne diye te baley rin.
\p
\v 12 Nahuhuran si Hari Dabid te impanalanginan te Magbebaye ne Manama ka pamilya ni Ubididum wey ka langun ne diye te kandin tenged te Tahuanan te Kasabutan te Manama. Sikan naa ka in-angey e seeye ni Dabid diye te baley ni Ubididum wey in-uyan din e diye te siyudad din ne due kahale.
\v 13 Te nakasikal e te hen-em ne sikal ka seeye se mig-uyan te Tahuanan te Kasabutan te Magbebaye ne Manama, migpanubad e si Dabid te sabeka ne turu ne baka wey sabeka ne malambeg ne nati ne baka.
\v 14 Ne migsayew si Dabid taman te egkeyimu rin ne migsesaya te hinabel ne egngaranan te ipud diye te tangkaan te Magbebaye ne Manama.
\v 15 Purisu in-uyan ni Dabid wey te me Israilita ka Tahuanan te Kasabutan te Magbebaye ne Manama te migmanguleyi wey migmarahing te me trumpita.
\p
\v 16 Te igpaseled e ka Tahuanan te Kasabutan te Magbebaye ne Manama diye te Siyudad ni Dabid, migpantew te bintana ka anak ni Saul ne malitan ne si Mikal. Ne nakita rin si Dabid ne mig-um-umbetut wey migsayew diye te tangkaan te Magbebaye ne Manama. Puun dutu, inlemetan din e si Dabid diye te diralem din.
\v 17 Ne impaseled dan e ka Tahuanan te Kasabutan diye te balungbalung ne innimu ni Dabid para kayi. Ne migpanubad e si Dabid te intutung wey migpanubad degma sikandin para te keupianan diye te tangkaan te Magbebaye ne Manama.
\v 18 Te pegkeimpus din te migpanubad, impanalanginan din e ka me etew pinaahi te ngaran te Magbebaye ne Manama ne Amana ne Maresen.
\v 19 \x - \xo 6:19-20: \xt 1Kru 16:43.\x*Ne impamehayan din e te paan, te ngalap, wey te egkakeen ne innimu puun te behas te paras ka langun ne etew, me lukes wey me malitan. Ne nataman, nanguli e ka langun ne me etew diye te me ugpaan dan.
\p
\v 20 Te peg-uli ni Dabid eyew te pegpanalangin te pamilya rin, insinug-ung sikandin ni Mikal ne anak ni Saul ne migkahi, “Sikeykew Hari te Israil, amana nu tahura ka pegkeetew nu te seini ne aldew te migpalawas diye te tangkaan te me malitan ne suluhuanen te me upisyal nu, iling te sabeka ne ungel ne migpalawas ne ware hilew.”
\p
\v 21 Ne migkahi si Dabid, “Innimu ku seeye diye te tangkaan te Magbebaye ne Manama ne mig-alam keddi labew te amey nu wey te minsan hentew diye te pamilya rin. In-alam a nikandin ne egmandu te keet-etawan din ne me Israilita. Sikan naa, ka eggale-gale a diye te tangkaan te Magbebaye ne Manama.
\v 22 Ne subla pad ne mekeyilew-hilew kayi ka eggimuwen ku. Mekeyilew-hilew a te pegtengteng nu\f + \fr 6:22 \ft Te Hibruwanen: ku.\f* piru intahud a te me malitan ne egkahiyen nu.”
\p
\v 23 Ne ware nakaanak si Mikal ne anak ni Saul taman te migpatey rin.
\c 7
\s Ka lalag te Magbebaye ki Dabid
\r (1 Kru. 17:1-15)
\p
\v 1 Ne diyad e mig-ugpe si Dabid te palasyu rin wey impeyimeley e sikandin te Magbebaye ne Manama puun te langun ne kuntere din ne nakalingut kandin.
\v 2 Ne migkahiyan ni Dabid ka prupita ne si Natan, “Kayi ad kuntee mig-ugpe te palasyu ne innimu puun te kayu ne sidar, taheed te diye de mule nakatahu ka Tahuanan te Kasabutan te Manama te balungbalung.”
\p
\v 3 Ne intabak ni Natan ka Hari, “Ne uya, himuwa nu ka minsan nekey ne due te suman-suman nu su migduma keykew ka Magbebaye ne Manama.”
\v 4 Piru te seeye ded ne marusilem, migkahiyan si Natan te Magbebaye ne Manama,
\v 5 “Hendiyei nu ka suluhuanen ku ne si Dabid wey kahii nu, ‘Seini ka ingkahi te Magbebaye ne Manama: Sikeykew naa ka eggimu keddi te baley ne eg-ugpaan ku?
\v 6 Ware e pad nekeugpe te baley bunsud te timpu ne inluwas ku ka me Israilita puun te Ihiptu taman kuntee. Miggalin-halin a te inged wey balungbalung de ka in-ugpaan ku.
\v 7 Te peggalin-halin ku minsan hendei duma te langun ne me Israilita, migkahi e naa te seeye se me pangulu ne insuhu ku te pegtanggu kandan, “Mania te wara a nikaniyu himuwi te baley ne hinimu puun te kayu e sidar?” ’
\p
\v 8 “Purisu kahii nu ka suluhuanen ku ne si Dabid te migkahi ka Magbebaye ne Manama ne Amana ne Maresen, ‘Ingkuwa ku sikeykew puun te pegbantey nu te karniru diye te patabtabanan eyew egkeyimu ne pangulu te keet-etawan ku ne Israilita.
\v 9 Indumaan ku sikeykew minsan hendei ka egpabaye wey intalu ku ka langun ne me kuntere nu diye te tangkaan nu. Na, kuntee eggimuwen ku sikeykew ne mabantug iling te mabantug ne me etew te kalibutan.
\v 10 Egbehayan ku te inged ka keet-etawan ku ne Israilita wey igpeugpe ku sikandan diye eyew duen e tane dan mismu. Kenad e egpakareeg-deeg kandan ka me maddeet ne etew iling te innimu ran dengan.
\v 11 Layun e sikandan samuka wey lusuri te maddeet ne me etew bunsud dengan te mig-alam a te me talaggukum eyew egmandu te keet-etawan ne Israilita. Piru egpeyimelayen kud e sikaniyu puun te me kuntere dan. Timul pad due, migsaad ka Magbebaye ne Manama keykew ne due egkeyimu ne Hari puun te kabuhalan nu.
\v 12 \x - \xo 7:12: \xt Sal 89:3-4; 132:11; Huw 7:42; Him 2:30.\x*Ke egkataman e ka umul nu wey iglebeng kad diye te inlebengan te kabuybuyahan nu, eggimuwen ku ne Hari ka sabeka te me anak nu ne lukes wey eggimuwen ku ne maresen ka migharian din.
\v 13 Sikandin ka eggimu te timplu para keddi wey iyan iya eghari ka me kabuhalan din taman te ware egtamanan.
\v 14 \x - \xo 7:14: \xt Sal 89:26-27; 2Kur 6:18; Hib 1:5.\x*Egkeyimu a ne amey rin wey egkeyimu degma sikandin ne anak ku. Ne egsaparan ku sikandin ke egkaseyyup din, iling te pegsapad te sabeka ne etew te anak din.
\v 15 Piru kene ku eg-aween ka geyinawa ku kandin; kene ne iling te innimu ku ki Saul ne impasubalan ku keykew.
\v 16 \x - \xo 7:16: \xt Sal 89:36-37.\x*Ne ware katamanan te peghari nu wey eghari te ware egtamanan ka me kabuhalan nu.’ ”
\v 17 Impangguhud ni Natan ki Dabid ka langun ne impanengneng te Magbebaye ne Manama kandin.
\s Ka peg-ampu ni Dabid
\r (1 Kru. 17:16-27)
\p
\v 18 Ne migseled si Dabid diye te balungbalung ne in-ugpaan te Manama wey migpinnuu ne mig-ampu diye te tangkaan te Magbebaye ne Manama ne miggenendue, “Magbebaye ne Manama, sikeddi wey ka pamilya ku kene ne eleg te meupiya ne immangimu nu para kanami.
\v 19 Piru deisek pad seini diye te keykew Magbebaye ne Manama su duen pad iya man-e saad nu ne egpanalanginan nu ka pamilya ku keureme. Iling naa iya due ka ingkalayami nu ne eggimuwen diye te etew?
\v 20 Na, nekey naan pad ka igpakakahi ku keykew Magbebaye ne Manama? Tenged su nanengnengan nud ma ke hentew-a seini se suluhuanen nu.
\v 21 Tenged te saad nu wey tenged te igkeupii nu, innimu nu seini se subla ne meupiya ne himu eyew igpakataha nu keddi te suluhuanen nu.
\v 22 Maresen ka, Magbebaye ne Manama! Ware egpekeiling keykew wey ware lein ne Manama angin keykew sumale te narineg ney.
\v 23 \x - \xo 7:23: \xt Diy 4:34.\x*Ne hentew-a ka egpekeiling te keet-etawan nu ne Israil, ka sabeka ne nasud kayi te ampew te tane ne inluwas nu puun te Ihiptu eyew egkeyimu ne keet-etawan nu. Tenged due, migmabantug ka wey miggimu ka te kein-inuwan wey te makaaldek-haldek pinaahi te pegdelrel nu te me etew lagkes ka me diyus-diyus dan diye te Kanaan eyew egpekeugpe diye ka keet-etawan nu.
\v 24 Innimu nu ne keet-etawan mismu ka Israil, wey sikeykew se Magbebaye ne Manama, neyimu ne Manama ran.
\p
\v 25 “Ne kuntee, Magbebaye ne Manama, himuwa nu te ware egtamanan ka insaad nu keddi te suluhuanen nu wey te pamilya ku
\v 26 su eyew egmabantug ka te ware egtamanan wey egkahi ka me etew, ‘Ka Magbebaye ne Manama ne Maresen iyan Manama te Israil!’ Ne ka pamilya ku te suluhuanen nu egpakapabulus diye te tangkaan nu.
\v 27 E Magbebaye ne Manama ne Amana ne Maresen ne iyan Manama te Israil, due kabagget ku te peg-ampu keykew meyitenged kayi su impanengneng nu ma keddi te suluhuanen nu ne due layun eghari ne sabeka puun te me kabuhalan ku.
\p
\v 28 “E Magbebaye ne Manama! Egkasalihan ka me lalag nu wey migsaad ka te seini se meupiya diye te suluhuanen nu.
\v 29 Purisu meupiya perem ke igkahale nu ka pegpanalangin te kabuhalan ku te suluhuanen nu eyew egpakapabulus seini diye te tangkaan nu te ware egtamanan tenged su insaad nu ma seini, Magbebaye ne Manama. Ne tenged te pegpanalangin nu, egmeupiya ka kabuhalan ku taman te ware egtamanan.”
\c 8
\s Ka me kapanaluwan ni Dabid
\r (1 Kru. 18:1-17)
\p
\v 1 Te pegkeimpus dutu, natalu ni Dabid ka me Pilistihanun wey insakup din e sikandan wey naahew rin ka Mitig Ama puun kandan.
\p
\v 2 Ne natalu degma ni Dabid ka me matig-Muwab. Impeyibat din sikandan diye te tane wey inseked din pinaahi te lubid. Ne impangimatayan din ka tagse egkaseled te daruwa ne seked te lubid wey intuhutan din ne egkeuyag ka egkaseled te ikatelu ne seked. Neuripen ni Dabid ka me matig-Muwab wey migbayad e sikandan te buhis diye te ki Dabid.
\p
\v 3 Natalu degma ni Dabid si Hadadisir ne Hari te Suba ne anak ni Rihub. Neyitabu ka seeye ne pegpabunbunuey te timpu te egpeendiye si Hadadisir te inged ne marani te Weyig ne Iyupratis eyew igpalibed din perem ka pegmandu din diye.
\v 4 Ne naahew ni Dabid puun ki Hadadisir ka sabeka ne libu wey pitu ne hatus ne migmangudde (17,000), wey ka daruwa ne pulu ne libu (20,000) ne sundalu ne migmangipanew re. Ne impamiangan din ka me kudde ne migganuy te me karwahi piru miggaat sikandin te me kudde ne eleg te sabeka ne hatus (100) ne me karwahi.
\p
\v 5 Te pegginguma te me Siryanhun ne egpuun te inged ne Damasku eyew te pegbulig ki Hadadisir ne Hari te Suba, napatey ni Dabid ka daruwa ne pulu wey daruwa ne libu (22,000) kandan.
\v 6 Ne migpakekampu si Dabid diye te inged te me Siryanhun diye te Damasku wey nasakup din sikandan wey migbayad dan e te buhis diye te kandin. Impepanalu si Dabid te Magbebaye ne Manama minsan hendei rin egbaye.
\v 7 Naahew ni Dabid ka me kalasag ne bulawan ne inggamit te me upisyal ni Hadadisir wey in-uyan din e seini diye te Hirusalim.
\v 8 Ingkuwa degma ni Hari Dabid ka dakel ne burunsi puun diye te me lungsud ne Bita wey Birutay ne sakup ni Hadadisir.
\p
\v 9 Te pegkarineg te Hari te Hamat ne si Tuy te natalu ni Dabid ka langun ne sundalu ni Hadadisir,
\v 10 impeendiye din e ki Dabid ka anak din ne si Huram eyew te peg-elit-elit wey pegsaye kandin te kapanaluwan din te pegbubunu din ki Hadadisir tenged su si Tuy wey Hadadisir layun de egpeehetey. Ne in-uyanan ni Huram si Dabid te me kasangkapan ne hinimu puun te pelata, bulawan, wey burunsi.
\v 11 Ne innalad ni Dabid ka seeye ne me kasangkapan diye te Magbebaye ne Manama iling te innimu rin te me pelata wey bulawan puun te langun ne nasud ne natalu rin,
\v 12 ne iyan ka me nasud ne Siryan, Muwab, Amun, Pilistihanun, wey Amalik. Ne innalad din degma ka naahew rin puun te anak ni Rihub ne si Hadadisir ne Hari te Suba.
\p
\v 13 \x - \xo 8:13: \xt Sal 60 Title.\x*Ne migmabantug si Dabid te peg-uli din puun te pegpangimatey te sapulu wey walu ne libu (18,000) ne Siryanhun diye te bangalug ne egngaranan te Asin.
\v 14 Ne migpakekampu sikandin diye te intiru ne Idumiya wey nasakup din ka langun ne Idumiyanhun. Impepanalu sikandin te Magbebaye ne Manama minsan hendei rin egbaye.
\p
\v 15 Purisu mighari si Dabid te intiru ne Israil wey innimu rin ke nekey seeye se matareng wey eleg para te langun ne keet-etawan din.
\v 16 Ne iyan pangulu te me sundalu rin si Huwab ne anak ni Siruya, wey iyan talaglista si Husapat ne anak ni Ahilud.
\v 17 Si Saduk ne anak ni Ahitub wey si Ahimilik ne anak ni Abiyatar iyan me talagpanubad. Ne si Sarayas iyan sikritari.
\v 18 Si Binayas ne anak ni Huyada iyan pangulu te me Kiritihanun wey me Pilitihanun ne iyan me talagbantey ki Dabid. Ne ka me anak din iyan me talagpanubad.
\c 9
\s Ka pegpapitew ni Dabid te keupiya ki Mipibusit
\p
\v 1 \x - \xo 9:1: \xt 1Sam 20:15-17.\x*Sabeka ne aldew, mig-inse si Dabid, “Duen naan pad ware neyimatayi te pamilya ni Saul ne egpakitaan ku te keupiya para ki Diyunatan?”
\p
\v 2 Ne due dengan suluhuanen te pamilya ni Saul ne egngaranan ki Siba. Ne due nakanangen kandin ne egpeendiyeen din ki Dabid. Te pegginguma ni Siba diye, mig-insaan e sikandin ni Dabid, “Sikeykew naa si Siba?”
\p Ne migtabak sikandin, “Uya, sikeddi iya seini se suluhuanen nu ahalen.”
\p
\v 3 \x - \xo 9:3: \xt 2Sam 4:4.\x*Ne mig-inse ka Hari, “Duen naan pad nasame te pamilya ni Saul ne egkapakitaan ku te keyid-u te Manama?”
\p Ne migtabak sikandin, “Uya, duen pad sabeka te me anak ni Diyunatan ne nasame. Napungku ka daruwa ne me paa rin.”
\p
\v 4 Ne mig-inse e man-e ka Hari, “Hendei naa sikandin?”
\p Ne migtabak si Siba, “Diye sikandin te siyudad te Ludibar diye te baley ni Makir ne anak ni Amiyil.”
\v 5 Purisu migsuhu si Dabid ne igpaangey sikandin diye.
\p
\v 6 Te pegginguma te anak ni Diyunatan ne si Mipibusit diye ki Dabid, mig-usengul e sikandin eyew te pegtahud kandin. Ne mig-inse si Dabid, “Sikeykew si Mipibusit?”
\p Ne migtabak sikandin, “Uya, sikeddi iya seini se suluhuanen nu ahalen.”
\p
\v 7 Migkahiyan ni Dabid sikandin, “Kene ka kaaldek, su egpapitew a keykew te keupiya tenged te amey nu ne si Diyunatan. Ig-uli ku keykew ka langun ne tane te apu nu ne si Saul wey kayi kad e egkeen layun te baley ku duma keddi.”
\p
\v 8 Ne mig-usengul si Mipibusit ne migkahi, “Hentew bes seini se suluhuanen nu ne igkeyid-u nu te iling e man de te napatey ne asu?”
\p
\v 9 Ne impeumew te Hari ka suluhuanen ni Saul ne si Siba wey ingkahiyan, “Imbehey kud ki Mipibusit ne apu te ahalen nu ka langun ne ki Saul wey te pamilya rin.
\v 10 Sikeykew wey ka anak nu ne me lukes iyan egbasuk para kandin wey uyana nu diye te kandin ka eg-uma eyew due egkakeen te pamilya rin. Piru kayid e te baley ku egkeen layun si Mipibusit duma keddi.” Ne si Siba due sapulu wey lalimma (15) ne anak ne lukes wey daruwa ne pulu (20) ne suluhuanen.
\p
\v 11 Ne migkahiyan ni Siba ka Hari, “Eggimuwen ku ka langun ne insuhu nu keddi, ahalen ne Hari.”
\p Puun dutu, layun e egkaruma ni Dabid si Mipibusit te egkeen iling te sabeka te me anak te Hari.
\v 12 Due anak ni Mipibusit ne lukes-lukes ne egngaranan ki Mika. Ne neyimu ne suluhuanen ni Mipibusit ka langun ne mig-ugpe te baley ni Siba.
\v 13 Ne diyad mig-ugpe si Mipibusit te Hirusalim tenged su layun ma sikandin egkeen duma te Hari ne si Dabid.
\c 10
\s Ka pegkatalu ni Dabid te me Amunihanun wey me Siryanhun
\r (1 Kru. 19:1-19)
\p
\v 1 Peglihad te me timpu, namatey e ka Hari te Amunihanun ne si Nahas. Ne iyan migsubal mighari ka anak din ne si Hanun.
\v 2 Ne migkahi si Dabid, “Egmeupiya a diye ki Hanun ne anak ni Nahas, iling te pegkameupiya te amey rin keddi.” Purisu migsuhu si Dabid te me suluhuanen din eyew igpeuma diye ki Hanun ka peglungku din tenged te pegpatey te amey rin.
\p Piru te pegginguma te me suluhuanen ni Dabid diye te tane te me Amunihanun,
\v 3 migkahiyan e te me upisyal te me Amunihanun si Hanun ne ahalen dan, “Migsuman-suman ke naa ne migtahuran ni Dabid ka amey nu pinaahi te pegsuhu te me suluhuanen din eyew te peg-unung te peglungku nu? Kema ke impeendini ni Dabid sikandan eyew te pegnengneng meyitenged te seini ne siyudad wey te pegsisilib, ne egkataman, egdereetan din e seini?”
\p
\v 4 Purisu imparakep ni Hanun ka me suluhuanen ni Dabid wey impakahisan din ka katenge te sumpe te tagse sabeka wey impatempuhan din ka mallayat ne me kumbale dan dapit te liwaraan. Ne impeyipanew ran e sikandan.
\v 5 Ne neyilawan amana sikandan. Te nahuhuran e si Dabid meyitenged kayi, impasinug-ung din e sikandan wey ingkahiyan ne diye pad egpeuugpaa te Hiriku taman te egtubu e ka me sumpe dan.
\p
\v 6 Te nakamaan-maan ka me Amunihanun te nabelu amana si Dabid kandan tenged te innimu ran, mig-akat e sikandan te daruwa ne pulu ne libu (20,000) ne sundalu ne matig-Siriya ne diye mig-ugpe te Bit Rihub wey diye te Suba, wey sabeka ne libu (1,000) ne lukes ne egpuun diye te Hari te Maaka, wey sapulu wey daruwa ne libu (12,000) ne sundalu ne egpuun te Tub.
\v 7 Te pegkarineg kayi ni Dabid, insuhu din e si Huwab wey ka langun ne me bahani eyew te pegpakigbunu kandan.
\v 8 Ne miglihawang ka me Amunihanun puun te siyudad dan wey migpangandam diye te gumawan te siyudad eyew te pegpakigbunu. Ne diye mule te lati ka me matig-Siriya ne diye mig-ugpe te Suba wey Rihub, wey ka me lukes ne egpuun te Maaka.
\p
\v 9 Te pegpitew ni Huwab te due me kuntere diye te katangkaan din wey diye te peka rin, mig-alam din e te amana egkateu ne me bahani te Israil wey impaandam din sikandan eyew te pegpakigbunu te me Siryanhun.
\v 10 Ne impapanguluwan din ka duma ne me etew rin ki Abisay ne suled din, wey impaandam din e sikandan kuntere te me Amunihanun.
\v 11 Ne ingkahiyan ni Huwab si Abisay, “Bulihi e naa ke egkakita nu ne egkatalu ad te me Siryanhun. Ne egbulihan ku re degma sikeykew ke egkatalu kad te me Amunihanun.
\v 12 Egnekal-nekal ki. Egbulut-bulut ki ne egpakig-ehet para te keet-etawan ta wey te siyudad te Manama ta. Ne ka Magbebaye ne Manama perem ka eggimu ke nekey ka meupiya diye te kandin.
\p
\v 13 Ne migrani e ensi Huwab wey ka me etew ne duma rin diye te bunuanan eyew te pegbubunu te me Siryanhun. Ne nenakapallahuy ka me Siryanhun puun kandan.
\v 14 Te pegkakita te me Amunihanun te namallahuy e ka me Siryanhun, namallahuy e degma sikandan puun ki Abisay wey migseled e sikandan te siyudad. Purisu mig-uli e si Huwab puun te pegpakigbunu wey miggendiyad e te Hirusalim.
\p
\v 15 Te nakamaan-maan ka me Siryanhun te natalu sikandan te me Israilita, miglibulung e man-e sikandan.
\v 16 Ne impakuwa ni Hadadisir ka duma pad me Siryanhun ne diye te kewun-aan te Weyig ne Iyupratis wey nangendiyad sikandan te Hilam duma ki Subak, ka pangulu te kasundaluwan ni Hadadisir.
\v 17 Te nahuhuran si Dabid kayi, inlibulung din e ka langun ne me Israilita wey miglapas dan e te Weyig ne Hurdan, wey miggendiyad te Hilam. Ne migpangandam degma ka me Siryanhun kuntere ki Dabid wey migpakigbunu sikandan kandin.
\v 18 Piru nakapallahuy ka me Siryanhun wey nakapatey si Dabid te pitu ne hatus (700) ne etew ne migmanguntud te me karwahi wey hep-at ne pulu ne libu (40,000) ne sundalu ne migmangudde. Ne napalian si Subak, ka pangulu te kasundaluwan wey namatay rin diye.
\v 19 Te nakaman-maan ka langun ne Hari ne sakup ni Hadadisir te natalu sikandan te me Israilita, migpakiggusey e sikandan te me Israilita wey migpasakup e sikandan kandan. Purisu puun dutu, naaldek e ka me Siryanhun te pegbulig te me Amunihanun.
\c 11
\s Ka peg-ahew ni Dabid te asawa ni Uryas
\p
\v 1 \x - \xo 11:1: \xt 1Kru 20:1.\x*Te tigsubul te seeye ne leg-un, te timpu ne egpangipanew ka me Hari eyew te pegpakigbunu, impepangayew ni Dabid si Huwab wey ka me upisyal rin, wey ka langun ne kasundaluwan te Israil. Ne indereetan dan ka me Amunihanun wey inlingutan dan ka Raba. Piru migpalunggehaat de mule si Dabid diye te Hirusalim.
\p
\v 2 Te sabeka ne maapun, mig-enew si Dabid puun te hibatanan din wey miggiphipanew sikandin diye te atep te palasyu rin. Ne dutu, due napantew rin ne malitan ne migpamanihus ne mateles amana.
\v 3 Ne migsuhu si Dabid te etew eyew te peg-inse-inse meyitenged te seeye ne malitan. Ne due sabeka ne etew ne migkahi, “Kene naa ne si Batsiba sika, ka anak ni Ilyam ne asawa ni Uryas ne Hitihanun?”
\v 4 Ne impakuwa ni Dabid si Batsiba. Ne miggendiyad e si Batsiba ki Dabid wey innuliran e sikandin ni Dabid. (Te seeye ne timpu, iyam pad neimpusi ni Batsiba te egtuman ka binulan ne tulumanen te peglinis te eglangeseen.) Te pegkeimpus dutu, mig-uli e si Batsiba.
\v 5 Ne naberes e si Batsiba wey impakahiyan din si Dabid te egkaberes din e.
\p
\v 6 Purisu impakahiyan ni Dabid si Huwab, “Ipeendini nu te keddi si Uryas, ka Hitihanun.” Sikan naa ka impeendiyad e ni Huwab si Uryas ki Dabid.
\v 7 Te peg-atubang ni Uryas ki Dabid, in-insaan e sikandin ni Dabid ke namenu e si Huwab wey ka me sundalu, wey ka bunuanan.
\v 8 Ne ingkahiyan ni Dabid si Uryas, “Uli ka diye te kaniyu wey himeley ka.” Ne mig-awe e si Uryas diye te palasyu te Hari wey impasinundulan sikandin te dasag puun te Hari.
\v 9 Piru nakalipereng si Uryas diye te gumawan te palasyu te Hari duma te langun ne suluhuanen te ahalen din wey ware sikandin mig-uli diye te baley rin.
\v 10 Te nahuhuran dan si Dabid te ware mig-uli si Uryas diye te kandan, ingkahiyan din e si Uryas, “Kene naa ne puun ke mem pad diye te mariyu? Mania te ware ka mig-uli diye te ugpaan nu?”
\p
\v 11 Ne intabak ni Uryas si Dabid, “Diye te bunuanan ka keet-etawan te Israil wey Huda, wey diye te kandan ka Tahuanan te Kasabutan. Ne diye mig-uugpe te balungbalung ka ahalen ku ne si Huwab wey ka me sundalu rin. Na, egkaayun naa ne eggendiye a te baley ku eyew te pegkeen wey peg-inum, wey egpakiggulid te asawa ku? Egpahunlibet a te umul nu te kene ku iya sika eggimuwen.”
\p
\v 12 Ne ingkahiyan ni Dabid si Uryas, “Kayi ke naan pa uugpe kuntee ne aldew wey kaaselem kud sikeykew igpalibed diye te bunuanan.” Purisu migpalunggehaat pad si Uryas diye te Hirusalim te seeye ne aldew wey te seup ne aldew.
\v 13 Ne inninggat ni Dabid si Uryas te egkeen wey eg-inum duma kandin wey impewubuhan sikandin ni Dabid. Te pegkamarusilem, diye ded man-e sikandin miggibat duma te me suluhuanen te Hari wey ware din ded man-e mig-uli.
\p
\v 14 Te pegkamaselem, insulatan ni Dabid si Huwab. Ne si Uryas ka imparulung kayi.
\v 15 Seini ka tahu te sulat, “Ipewun-a nu si Uryas diye te due masumpit ne egpabunbunuey, ne egkataman, isues kew naan e eyew egkasuhat sikandin wey egkamatey.”
\v 16 Taheed te impipitew pad ni Huwab ka siyudad, intahu din ensi Uryas diye te nanengnengan din ne due mabbulut ne me kuntere.
\v 17 Ne migmanlihawang ka me sundalu te siyudad wey migpakigbunu ki Huwab. Ne due pila-pila ne me sundalu ni Dabid ne nenamatey lagkes si Uryas, ka Hitihanun.
\p
\v 18 Ne migsuhu si Huwab ne egpahuhuran si Dabid te langun ne iyan ka meyitenged te pegpabunbunuey.
\v 19 Ne impanpanayan ni Huwab ka insuhu din, “Ke egkapangguhuran nud ka Hari meyitenged te pegpabunbunuey,
\v 20 ne emun ke egkabelu sikandin wey eg-insaan ka, ‘Mania te amana kew migparani te siyudad te pegbubunu? Ware kew bes nakataha te egpakapane sikandan kaniyu puun te alabat te siyudad?
\v 21 \x - \xo 11:21: \xt Tal 9:53.\x*Hentew-a ka miggimatey ki Abimilik ne anak ni Hirubisit? Kene naa ne sabeka ma ne malitan ka mig-ulug kandin te peri te galingan ne batu puun te alabat te siyudad wey namatey sikandin diye te Tibis? Mania te amana kew migparani te alabat te siyudad?’ Ne tabaka nu naa sikandin, ‘Si Uryas, ka Hitihanun ne suluhuanen nu namatey degma.’ ”
\p
\v 22 Purisu miggipanew e seeye se insuhu. Te pegginguma rin, ingguhuran din e si Dabid te langun ne impanaha ni Huwab kandin.
\v 23 Ne ingkahiyan din si Dabid, “Subla re ne malig-en ka kuntere para kanami. Inlusuran key nikandan piru napehes ney sikandan te pegpeisues taman diye te gumawan te siyudad.
\v 24 Ne impamane key te me talagpane ne diye te alabat te siyudad wey due pila-pila kanami ne namatey. Ne namatey degma si Uryas, ka Hitihanun.”
\p
\v 25 Ne ingkahiyan ni Dabid seeye se insuhu, “Kahii nu si Huwab te kene din ne eleg ne igkalaggew ka neyitabu su kene iya egkanengnengan ke hentew ka egpatey te pegpabunbunuey. Heheta niyu ka peglusud te siyudad wey dereeti niyu seini. Ne baggeta nu si Huwab.”
\p
\v 26 Te pegkarineg ni Batsiba te napatey ka iglukes din ne si Uryas, migpandalawit e sikandin.
\v 27 Te peglihad e te timpu te pegpandalawit, impaangey e ni Dabid si Batsiba. Ne in-asawa rin e sikandin, wey nakaanak din te lukes. Piru ware ikeupii te Magbebaye ne Manama ka innimu ni Dabid.
\c 12
\s Ka pegsapad ni Natan ki Dabid
\p
\v 1 \x - \xo 12:1: \xt Sal 51 Title.\x*Ne impeendiye te Magbebaye ne Manama si Natan ki Dabid. Te pegginguma rin diye ki Dabid, ingkahiyan din e sikandin, “Due daruwa ne etew diye te sabeka ne siyudad. Meyaman ka sabeka wey egkaayu-ayu ka dangeb.
\v 2 Masulug amana ka me karniru wey me baka te meyaman,
\v 3 piru ware iya lein ne mananap te egkaayu-ayu angin e te beyan ne karniru ne nabeli rin. Ne intanggu rin seini wey migtulin duma kandin wey te me anak din. Ne iyan din de igpakpakeen ka pegkeen din wey diye din de egpe-peinuma te inumanan din, wey egsapsapipiyen din seini. Ne egpekeiling seini te malitan ne anak din.
\v 4 Ne due mahaliyug te meyaman ne migginguma, piru kene sikandin egkeupian ne egkuwa te sabeka te me karniru rin wey ke baka naa eyew igpakeen te seeye se mahaliyug din. Piru nasi din iyan kua ka karniru te egkaayu-ayu ne etew. Inggilang din e seini wey insendad din e seini te etew ne migginguma diye te kandin.”
\p
\v 5 Ne nabelu amana si Dabid te seeye se meyaman ne etew wey ingkahiyan din si Natan, “Egpahunlibet a te mannekal ne Magbebaye ne Manama, ne ka etew ne miggimu kayi eleg ne egkapatey.
\v 6 Keilangan ne egbayaran din ka karniru te hep-at ne lupi tenged te innimu rin wey tenged su ware keyid-u rin.”
\p
\v 7 Ne ingkahiyan ni Natan si Dabid, “Sikeykew seeye se etew. Ne seini ka inlalag te Magbebaye ne Manama, ka Manama te Israil, ‘In-alam ku sikeykew ne Hari te Israil wey inluwas ku sikeykew puun ki Saul.
\v 8 Imbehey ku keykew ka migharian te ahalen nu wey ka me asawa rin. Innimu ku sikeykew ne Hari te Israil wey te Huda. Ke deisek pad seini diye te keykew, egtimulan ku pad seini.
\v 9 Mania te ware nu linglingaa ka lalag ku wey iyan nu inggimu ka mareet diye te tangkaan ku? Impeyimatayan nu si Uryas diye te bunuanan wey in-ahew nu ka asawa rin.
\v 10 Purisu kene eg-awe ka kampilan diye te baley nu su in-ang-angaan a nikeykew wey in-ahew nu ka asawa ni Uryas ne Hitihanun eyew eg-asaween nu.’
\v 11 \x - \xo 12:11-12: \xt 2Sam 16:22.\x*Ne migkahi pad man-e ka Magbebaye ne Manama, ‘Egpeuyanan ku sikeykew te karereetan pinaahi te sabeka ne sakup te pamilya nu. Te mata-mata nu mismu, eg-angayen ku ka me asawa nu wey igbehey ku diye te lein ne etew wey egpakiggulid sikandin te me asawa nu te ealdawi.
\v 12 Innimu nu seini te heles piru eggimuwen ku seini te ealdawi diye te tangkaan te intiru ne Israil.’ ”
\p
\v 13 Ne migkahiyan ni Dabid si Natan, “Nakasale a te Magbebaye ne Manama.” Ne ingkahiyan ni Natan si Dabid, “Impasaylu e te Magbebaye ne Manama ka sale nu wey kene kad egkamatey.
\v 14 Piru tenged su ka innimu nu, iyan egpuunan ne nalemetan ka Magbebaye ne Manama te me kuntere din, egkamatey ka bate ne lukes ne anak nu.”
\v 15 Ne mig-uli e si Natan.
\s Ka pegkamatey te anak ni Dabid
\p Ne impareralu e te Magbebaye ne Manama te mangune-kune ka bate ne naanak ni Dabid diye te asawa ni Uryas.
\v 16 Purisu migpeyid-u-hid-u si Dabid te Manama para te bate. Ne migpuasa sikandin wey migseled diye te sinabeng din, wey diye din miggibat te tane ne seeg te tagse marusilem.
\v 17 Ne nangendiye te kandin diye te baley rin ka me igbuyag eyew te pegpasasindeg kandin piru migkene-kene sikandin wey ware migkeen duma kandan.
\v 18 Te ikapitu ne aldew namatey e ka bate. Naaldek ka me suluhuanen ni Dabid te pegnangen kandin te napatey e ka bate su migkahi ma sikandan, “Te neuyag pad ka bate, migpakiglalag ki kandin piru ware ki nikandin pammineha. Purisu egmenuwen te naa te pegnangen te migpatey e ka bate? Kema ke egdereetan din ka pegkeetew rin.”
\p
\v 19 Piru te pegkakita ni Dabid te migmegna-naasey ka me suluhuanen din, nasabut din ne namatey e ka bate. Ne mig-inse ni Dabid te me suluhuanen din, “Migpatey e ka bate?”
\p Ne migtabak sikandan, “Uya, migpatey e sikandin.”
\p
\v 20 Ne mig-enew si Dabid puun te tane wey migpamanihus din e, migpamaluhu te lana, wey mig-ilis din e. Ne miggendiyad sikandin te baley te Magbebaye ne Manama wey migsimba rin diye. Te pegkeimpus kayi, mig-uli e sikandin diye te baley rin, wey te pegbuyu din te egkakeen, insesendaran e sikandin, wey migkeen din e.”
\p
\v 21 Ne mig-insaan sikandin te me suluhuanen din, “Nekey-a seini se innimu nu? Migpuasa ka wey migsinehew te neuyag pad ka bate. Piru te migpatey e ka bate, migsasindeg kad wey migkeen!”
\p
\v 22 Ne migtabak sikandin, “Taheed te neuyag pad ka bate, migpuasa a wey migsinehew su nakasuman-suman a ne kema ke egkeyid-u red ka Magbebaye ne Manama keddi wey eg-uyahen din ka bate?
\v 23 Piru kuntee te migpatey e ka bate, mania te egpuase e naan pad? Egkeuyag ku naan pad sikandin? Eggendiya a kandin piru kenad iya sikandin eglibed keddi.”
\s Ka pegkeetew ni Sulumun
\p
\v 24 Inliwang ni Dabid si Batsiba ne asawa rin wey migpakiggulid sikandin kandin. Ne mig-anak si Batsiba te bate ne lukes ne ingngaranan ni Dabid ki Sulumun. Ne inggeyinawaan te Magbebaye ne Manama si Sulumun.
\v 25 Ne migpeuyan ka Magbebaye ne Manama te lalag pinaahi ki Natan, ka prupita, ne egpangaranan ka bate ki Hididiya\f + \fr 12:25 \ft Ka igpasabut te ngaran ne Hididiya iyan se, “Inggeyinawaan te Magbebaye ne Manama.”\f* su inggeyinawaan sikandin te Magbebaye ne Manama.
\s Ka pegkaahew ni Dabid te Raba
\r (1 Kru. 20:1-3)
\p
\v 26 Ne migbubunu si Huwab diye te Raba, ka siyudad te me Amunihanun ne in-ugpaan te Hari, wey naahew rin ka sebseb ne eg-ang-angayan dan te weyig.
\v 27 Ne migsuhu si Huwab te me etew wey impakahiyan din si Dabid, “Migbubunu a kayi te Raba wey naahew ku ka sebseb ne eg-ang-angayan dan te weyig.
\v 28 Purisu libulunga nu kuntee ka nahaat ne me etew wey lusuri niyu ka siyudad wey ahawa niyu seini. Su ke kene, sikeddi e ka eg-ahew kayi wey egngaranan ku seini te ngaran ku.
\v 29 Purisu inlibulung e ni Dabid ka me etew wey miggendiyad te Raba. Ne migbubunu sikandin diye wey naahew seini.
\v 30 Ingkuwa ni Dabid ka kuruna ne impanahuan te mahal ne batu puun diye te ulu te diyus-diyus te me Amunihanun ne si Milkum\f + \fr 12:30 \ft Si Milkun, Hari te me Amunihanun.\f*. Ne due me tatelu ne pulu wey lalimma (35) ne kilu ka kabehat kayi wey ingkukuruna rin e seini. Ne masulug ka kasangkapan ne nakuwa ni Dabid te seeye ne siyudad.
\v 31 Ne impandakep din e ka me etew te seeye ne siyudad wey innimu rin sikandan ne talaggabas, talagpiku, talagpangguley, wey impepangimu rin degma sikandan te tisa. Ne innimu rin seini diye te langun ne siyudad te Amunihanun. Ne nanguli e diye te Hirusalim ensi Dabid wey ka langun ne etew.
\c 13
\s Ka pegleheng ni Amnun ki Tamar
\p
\v 1 Ne due mateles ne malitan ne anak ni Dabid ne egngaranan ki Tamar ne atebey ni Absalum. Ne si Amnun ne anak ni Dabid te lein malitan, neupian ki Tamar.
\v 2 Ne natameng amana si Amnun wey migderalu rin tenged te atebey rin ne si Tamar su mengebay mem pad sikandin wey hendue te kene egkeyimu ni Amnun ka minsan nekey diye te kandin.
\v 3 Piru due alukuy ni Amnun ne egngaranan ki Hunadab ne anak ni Simyas ne suled ni Dabid. Ne subla ne utekan si Hunadab.
\v 4 Ne mig-insaan din si Amnun, “Mania te egkitkiteen ku sikeykew se anak te Hari ne eglungku te tagse maselem?”
\p Ne migtabak si Amnun, “Due geyinawa ku ki Tamar ne atebey te suled ku ne si Absalum.”
\p
\v 5 Ne ingkahiyan sikandin ni Hunadab, “Hibat-hibat ka wey pareralu ka. Te pegleuy te amey nu keykew, kahi nu sikandin te, ‘Peendiniya nu si Tamar wey peuyana nu te egkakeen. Diye nu ipaandam kandin ka egkakeen te katangkaan ku su egpipitew a kandin, wey egsungiten a nikandin.’ ”
\v 6 Purisu miggibat si Amnun wey miglilibat ne migderalu.
\p Te pegleuy te Hari kandin, ingkahiyan din sikandin, “Eghangyu a keykew ne egpeendiyeen nu si Tamar ne atebey ku wey peyimuwa nu sikandin te pila-pila ne paan kayi te tangkaan ku su eyew egsungiten a nikandin.”
\p
\v 7 Ne impakahiyan ni Dabid si Tamar diye te palasyu, “Hendiye ka te baley te maama nu ne si Amnun wey andami nu sikandin te egkakeen.”
\v 8 Purisu miggendiyad si Tamar te baley te maama rin ne si Amnun ne miggibat-hibat. Ne migkuwa si Tamar te harina wey inluyang din e seini wey miggimu rin e te paan. Ne innilutu din e seini diye te tangkaan ni Amnun.
\v 9 Ne ingkuwa rin e ka kale wey insendaran din e si Amnun te paan piru ware din migkeen. Migkahi si Amnun, “Paligwanga niyu ka langun ne etew kayi.” Purisu nangawe e ka me etew.
\v 10 Ne ingkahiyan ni Amnun si Tamar, “Uyana nu kayi te sinabeng ka paan wey sungita a nikeykew.” Ne in-uyan ni Tamar ka paan diye ki Amnun diye te sinabeng.
\v 11 Piru te igparani rin e diye ki Amnun ka paan eyew igpakeen kandin, inggen-genan din ka belad ni Tamar wey ingkahiyan, “Hendini ka atebey ku, gulid ka keddi.”
\p
\v 12 Ne migtabak si Tamar, “Kene a nikeykew lehenga su ware sika ne himu kayi te Israil. Kene ka himu te sika ne keungelan.
\v 13 Ke egpehesen a nikeykew, kenad iya egkaawe ka hilew ku. Ne sikeykew, egkeyimu kad ne sabeka te me ungel-ungel kayi te Israil. Purisu, eghangyuen ku sikeykew ne inangen nu seini te Hari su migpalintutuu a ne kene ka nikandin egbalibaran te peg-asawa keddi.
\v 14 Piru ware sikandin pammineha ni Amnun wey miglampus sikandin te tuyu din tenged su manmanekal ma sikandin ki Tamar.
\p
\v 15 Piru te pegkeimpus kayi, sahuhune ne indumutan e amana ni Amnun si Tamar wey migsubla pad ka pegdumut din du te geyinawa rin kandin. Ne ingkahiyan ni Amnun si Tamar, “Awe ka kayi.”
\p
\v 16 Piru migtabak si Tamar, “Kena a nikeykew paawa-a kayi su subla pad sika ne mareet du te pegleheng nu keddi.”
\p Piru ware sikandin migpammineg kandin.
\v 17 Ne in-umew rin ka suluhuanen din wey ingkahiyan, “Ipalihawang nu seini se malitan kayi wey paguli nu ka gumawan ke egpakalihawang e sikandin.”
\v 18 Purisu impalihawang e si Tamar te seeye ne suluhuanen wey impagulan din e ka gumawan.
\p Te seini ne timpu, migsaluub si Tamar te malayat wey mateles ne kumbale. Sika ka igsaluub te me mengebay ne anak te Hari dengan.
\v 19 Ne intahuan ni Tamar te abu ka ulu rin wey inggisi din ka malayat wey mateles ne kumbale ne insaluub din. Ne in-utuk din ka belad din wey miggipanew ne migpanaman migsinehew.
\v 20 Ne mig-insaan si Tamar te maama rin ne si Absalum, “Innilabetan ke naa te maama nu ne si Amnun? Kene nu re seini diralema atebey. Maama nu sikandin, purisu, kene nu seini iwangal-wangal.” Ne diyad e mig-ugpe si Tamar te baley ni Absalum ne miglungku wey migmulmulengew.
\p
\v 21 Ne nabelu amana si Hari Dabid te pegkanengneng din kayi.
\v 22 Ne ware inlalag ni Absalum ki Amnun, meupiya ma wey se mareet piru indumutan din si Amnun tenged te pegpeyilew rin te atebey rin ne si Tamar.
\s Ka pegsuli ni Absalum ki Amnun
\p
\v 23 Te peglihad te daruwa ne leg-un, impaalutan ni Absalum ka me karniru rin diye te Baalhasur ne marani te Ipraim. Inninggaat din ka langun ne lukes ne anak te Hari.
\v 24 Ne miggendiye si Absalum te Hari wey migkahi, “Egpaalutan ku ka me karniru ku wey eghangyuen ku sikeykew wey ka me suluhuanen nu te pegtambung kayi.”
\p
\v 25 Piru migtabak si Dabid, “Kena a egpekeendiye, anak. Kene egkaayun ne egmangendiye ki langun su egpakasamuk key re keykew.” Piru migpamehes iya perem si Absalum kandin, piru ware iya miggendiye si Dabid. Impanalanginan din de si Absalum.
\p
\v 26 Ne migkahi si Absalum, “Ke kene egkaayun, eghangyuen ku sikeykew ne igparuma nu keddi ka suled ku ne si Amnun.”
\p Ne mig-insaan sikandin te Hari, “Mania te egparumeen nu sikandin?”
\v 27 Ne migpamehes iya si Absalum, sikan naa ka imparuma rin e si Amnun wey ka langun ne anak din.
\v 28 Ne impanpanayan ni Absalum ka me suluhuanen din, “Pammineg kew. Ke egkewubug e si Amnun wey te pegsuhu ku kaniyu ne eggimatayan si Amnun, himatayi niyu iya sikandin. Kene kew kaaldek su sikeddi ka migsuhu kaniyu. Nekal-nekal kew wey bulut-bulut kew.
\v 29 Sikan naa ka innimu te me suluhuanen ni Absalum diye ki Amnun ke nekey seeye se ingkahi rin kandan. Ne nanasindeg ka langun ne me anak te Hari wey nanguntud te me kudde dan, wey migmalungkesu e.
\p
\v 30 Taheed te diye pad te dalan ka me anak te Hari, due nakahuhud ki Dabid ne in-amin pangimatayi ni Absalum ka me anak din.
\v 31 Ne migsasindeg ka Hari wey inggisi din ka kumbale din wey miggibat diye te tane. Inggisi degma te me suluhuanen ne nanasindeg palingut kandin ka me kumbale dan.
\v 32 Piru migkahi si Hunadab ne anak ni Simyas ne suled ni Dabid, “Mahal ne Hari, kene ka suman-suman te nangimatayan ka langun ne me anak nu. Si Amnun de ka innimatayan su tapey e seini planuwa ni Absalum bunsud pad te pegleheng ni Amnun ki Tamar.
\p
\v 33 Purisu kene ka palintutuu te guhuren ne impangimatayan ka langun ne me anak nu. Si Amnun de ka innimatayan.”
\p
\v 34 Ne migpallahuy e Si Absalum.
\p Ne te pegpantew te talagtameng te palasyu, nakakita sikandin te masulug ne me etew ne egginguma ne migmatupang te bubungan ne egpuun te iglineb. Ne miggendiye sikandin te Hari wey migkahi, “Due nakita ku ne me etew seeye te dalan te Hurunaim,\f + \fr 13:34 \ft Te Hebruwanen: seeye te dalan ne egkeinniyuhan din.\f* seeye te kakiliran te bubungan.
\v 35 Ne ingkahiyan ni Hunadab ka Hari, “Pitawa nu. Duen e ka me anak nu sumale te ingkahi ku ganna.”
\v 36 Te pegkeimpus din te eglalag, nangingume e ka me anak te Hari wey migmanaman-taman sikandan naninehew. Ne migpanaman degma migsinehew ka Hari wey ka langun ne suluhuanen din.
\p
\v 37 \x - \xo 13:37: \xt 2Sam 3:3.\x*Ne migpallahuy si Absalum wey miggendiye ki Talmai ne anak ni Amihud ne Hari te Gisur. Piru miglungku si Dabid te tagse aldew tenged te anak din.
\v 38 Ne diye pad mig-uugpe si Absalum te Gisur seled te tatelu ne leg-un.
\v 39 Piru naalimengawan si Dabid ki Absalum te timpu ne naliwang e sikandin te kamatayen ni Amnun.
\c 14
\s Ka peg-uli ni Absalum diye te Hirusalim
\p
\v 1 Nasabut ni Huwab ne anak ni Siruya ne naalimengawan e amana ka Hari ki Absalum.
\v 2 Sikan naa ka migsuhu si Huwab te etew te peggendiye te Tikuwa eyew te peg-angey te matagseb ne malitan diye. Te pegginguma te malitan, ingkahiyan e sikandin ni Huwab, “Lilibat ka ne miglungku wey isaluub nu ka kumbale te eglungku. Kene nu baluhuwi te lana ka lawa nu wey lilibat ka ne naluhey kad ne miglungku para te minatey.
\v 3 Ne hendiye ka te Hari wey ilalag nu kandin ka iling dutu.” Impanulu ni Huwab ka malitan ke nekey ka iglalag din.
\p
\v 4 Te diyad e te tangkaan te Hari ka malitan ne matig-Tikuwa, mig-usengul sikandin diye te tane eyew te pegtahud kandin, wey migkahi, “Bulihi a ubag nikeykew, Hari!”
\p
\v 5 Ne mig-inse ka Hari kandin, “Nekey-a ka igkalaggew nu?”
\p Ne migtabak ka malitan, “Balu ad iya, namatey e ka iglukes ku.
\v 6 Sikeddi seini se suluhuanen nu, due daruwa ne anak ne lukes. Migpeehetey sikandan diye te kakametan wey ware egpakapegnel kandan. Ne inlampesan te sabeka ka dangeb wey namatey e.
\v 7 Ne kuntee, sikeddi seini se suluhuanen nu, egkuntereen ad te langun ne me karumaan ku. Migkahi sikandan, ‘Ibehey nu kanami ka miggimatey te suled din su eggimatayan ney degma sikandin. Kene sikandin ne eleg ne egpakapanunud te karatuan te amey rin.’ Te iling kayi ne paahi, eg-awaan a iya nikandan te langun ne nasame kayi te keddi wey egkawaraan e ka iglukes ku te ngaran wey kabuhalan din.”
\p
\v 8 Ne ingkahiyan te Hari ka malitan, “Uli kad e wey eggimua te suhu ne kene dan e egmenuwen ka anak nu.”
\p
\v 9 Ne ingkahiyan te malitan ne matig-Tikuwa ka Hari, “Mahal ne Hari, ke due egsendit te pegbulig nu keddi, sikeddi wey ka pamilya ku iyan egkarusaan wey kene ne sikeykew.”
\p
\v 10 Migkahi ka Hari, “Ke duen pad egpanlalag keykew te minsan nekey, uyana nu sikandin kayi te keddi wey kene kad nikandin egsamuken pad.”
\p
\v 11 Ne migkahi sikandin, “Mahal ne Hari, saad ka ubag keddi pinaahi te Magbebaye ne Manama ne iyan ka Manama nu, ne kene nu egtuhutan ne duen pad egsuli te anak ku. Egkeupian a ne warad egpakalangesa.”
\p Ne migkahi ka Hari, “Igsaad ku te mannekal ne Manama ne ware minsan sabeka ne bulbul te anak nu ne egkarutdut.”
\p
\v 12 Ne migkahi ka malitan, “Mahal ne Hari, egkaayun ne eglalag e pad?”
\p Ne migkahi ka Hari, “Ne uya, lalag ke pa.”
\p
\v 13 Ne dutu, mig-inse e ka malitan, “Mania te migplanu ka te iling due diye te keet-etawan te Manama? Te peglalag nu kayi, migpeila sika ne nakasale ka su ware nu ma peulia kayi ka anak nu ne migpallahuy.
\v 14 Egkengamatey ki langun. Egpekeiling ki te weyig ne in-itis diye te tane ne kenad e egkalimud pad. Minsan ka Manama kene egkuwa te umul te etew, ke kene, nasi sikandin egplanu ne egpekeuli diye te kandin ka etew ne nakariyu kandin.
\v 15 Mahal ne Hari, miggendini a eyew te pegnangen keykew kayi su naaldek a te me etew. Migpakiglalag a keykew su kema ke eggimuwen nu red ka inhangyu ku keykew.
\v 16 Su egpammineg ka keddi wey igpariyu a nikeykew puun te etew ne egdereet keddi wey te anak ku kayi te tane ne imbehey te Manama kanami.
\v 17 \x - \xo 14:17: \xt 2Sam 19:27.\x*Migsuman-suman a degma ne egpakaliwang keddi ka me lalag nu, Hari, su egpekeiling ka te panalihan te Manama ne nakanengneng te meupiya wey mareet. Egdumaan ka perem te Magbebaye ne Manama ne iyan ka Manama nu.”
\p
\v 18 Ne ingkahiyan te Hari ka malitan, “Due ig-inse ku keykew wey kene ke naa heeles.”
\p Ne migkahi ka malitan, “Na, pabulus ka Mahal ne Hari.”
\p
\v 19 Ne mig-inse e ka Hari, “Duen naa labet ni Huwab kayi te langun?”
\p Ne migtabak ka malitan, “Igpahunlibet ku te umul nu, Mahal ne Hari, ne ware egpeeles ne kamalehetan puun keykew. Uya, innangenan a ni Huwab te eglalahen ku.
\v 20 Innimu seini te suluhuanen nu ne si Huwab eyew te pegbalew-balew te egkeula-ula kuntee. Due katagseb te ahalen ku ne iling te katagseb te panalihan te Manama te pegnengneng te langun kayi te ampew te tane.”
\p
\v 21 Sikan naa ka impeumew te Hari si Huwab wey ingkahiyan, “Uya, eg-uyun a kayi. Ne hipanew kad wey uyana nu kayi ka anak ku ne si Absalum.”
\p
\v 22 Mig-usengul si Huwab diye te tane eyew te pegtahud kandin wey migkahi, “Egpanalanginan ka te Manama, mahal ne Hari! Nakanengneng ad kuntee te ingkahale e red nikeykew su intuhut nu ma ka hangyu ku keykew.”
\v 23 Purisu miggendiye si Huwab te Gisur wey induma rin e si Absalum palibed diye te Hirusalim.
\v 24 Piru migkahi ka Hari, “Keilangan ne diye sikandin eg-ugpe te baley rin. Keilangan ne kene sikandin eggendini keddi.” Purisu mig-ugpe si Absalum diye te baley rin wey ware migpakigkita te Hari.
\s Ka pegpeuliey ni Absalum wey ni Dabid
\p
\v 25 Te intiru ne Israil, ware lein ne indeyrey amana tenged te kateles din angin ki Absalum. Ware igpakarew-ey kandin puun te pulu din peendiye te pala-pala rin.
\v 26 Makepal amana ka bulbul rin wey egpaalutan din seini te tagse leg-un ke malayat e seini wey mabehat e. Ne egtimbangen din ka bulbul rin wey me daruwa ne kilu te timbangan te Hari ka kabehat kayi.
\v 27 Ne si Absalum, due tatelu ne anak ne lukes wey sabeka ne malitan ne egngaranan ki Tamar wey amana rin ne tetelesi.
\p
\v 28 Daruwa ne leg-un ne mig-ugpe si Absalum diye te Hirusalim ne ware migpakigkita te Hari.
\v 29 Ne impaangey ni Absalum si Huwab eyew egpeendiyeen din te Hari piru ware miggendiye si Huwab kandin. Ne impaangey rin e man-e si Huwab te ikarangeb ne timpu piru ware ded iya man-e sikandin miggendiye te kandin.
\v 30 Ne ingkahiyan ni Absalum ka me suluhuanen din, “Hendiyei niyu ka sibadaan ni Huwab wey silabi niyu seini. Diye dapit seini te kamet ku.” Purisu insilaban te me suluhuanen din ka sibadaan ni Huwab.
\p
\v 31 Ne miggendiye si Huwab ki Absalum diye te baley rin wey mig-inse, “Mania te insilaban te me suluhuanen nu ka kamet ku?”
\p
\v 32 Ne migtabak si Absalum, “Tenged su ware ka miggendini te pegpaangey ku keykew. Egkeupian a ne eggendiye ka te Hari eyew te peg-inse kandin ke mania te impaangey a nikandin diye te Gisur. Me-meupiya pad ke migpalunggehaat e re diye. Purisu peendiyaa a nikeykew te Hari. Ke nakasale e ma, ne egkaayun ne eggimatayan a nikandin.”
\p
\v 33 Seeye naa ka miggendiyad si Huwab te Hari eyew te pegnangen kandin kayi. Ne impeumew si Absalum te Hari. Purisu miggendiye si Absalum te Hari wey mig-usengul diye te tane diye te tangkaan din. Ne innarekan sikandin te Hari.
\c 15
\s Ka pegribildi ni Absalum te Hari
\p
\v 1 Te pegkeimpus kayi, nakakuwa si Absalum te me karwahi wey me kudde, wey lalimma ne pulu (50) ne etew ne eggun-a egpallahuy kandin.
\v 2 Te seini ne timpu, imbatasan ni Absalum ne egselem-selem eg-enew wey diye egsas-sasindeg te ilis te dalan peendiye te gumawan te siyudad. Ke due etew ne eglihad ne due kasu ne igpewusey rin te Hari, eg-umawen sikandin ni Absalum wey eg-insaan, “Hendei ka migpuun? Ne egtabak ka etew, “Diya a migpuun te sabeka te me tribu te Israil.”
\v 3 Ne egkahiyan sikandin ni Absalum, “Meupiya wey eleg ka sumbung nu. Piru ware sabeka ne imbehayan te Hari te katenged eyew te peggusey kayi.”
\v 4 Ne egkahi pad iya man-e si Absalum, “Emun ke egkeyimu e pa iya perem ne talaggukum kayi ne inged, egpakaparani keddi ka tagse sabeka ne due me sumbung wey ke kasu naa, wey egbehayan ku iya sikandan te katareng.”
\v 5 Ne ke due egparani ki Absalum ne eg-usengul diye te tangkaan din, egketengen din ka belad din diye kandin wey eggen-genan din sikandin, wey eggarekan.
\v 6 Innimu seini ni Absalum diye te langun ne Israilita ne eggendiye te Hari eyew egpewukum. Te kene egkaluhey, igkeupii pad te me etew si Absalum du te ki Dabid.
\p
\v 7 Peglihad te hep-at ne leg-un, ingkahiyan ni Absalum ka Hari, “Tuhuti a nikeykew ne eggendiye te Hibrun eyew te pegtuman te saad ku te Magbebaye ne Manama.
\v 8 Taheed te diye e pad te Gisur diye te Sirya, migsesaad a te Magbebaye ne Manama ne emun ke egpaliberen a nikandin kayi te Hirusalim, egpamakey a te Magbebaye ne Manama diye te Hibrun.”
\p
\v 9 Ne ingkahiyan sikandin te Hari, “Ne hipanew kad ne malinawen!” Purisu migsasindeg si Absalum wey miggendiyad te Hibrun.
\v 10 Piru migsuhu si Absalum te me etew te heles de peendiye te langun ne tribu te Israil eyew egkahiyan ka me etew, “Te pegkarineg niyu te dahing te trumpita, panguleyi kew naa ne eggenendue, ‘Hari e si Absalum te Hibrun!’ ”
\v 11 Migduma ki Absalum ka daruwa ne hatus (200) ne etew ne matig-Hirusalim ne impanginggat piru ware kalintahaan te planu ni Absalum.
\v 12 Ne taheed te migpanubad si Absalum te mananap ne egtutungen, impaangey rin e si Ahitupil ne talagtambag ki Dabid puun diye te siyudad te Gilu ne ugpaan din. Te ware naluhey, migmasalig e ka me etew ne egdapig ki Absalum. Purisu migmalig-en pad iya ka planu rin ne egribildi ki Dabid.
\s Ka pegpallahuy ni Dabid
\p
\v 13 Due suluhuanen ne migginguma diye ki Dabid wey migkahi, “Diyad e migdapig ki Absalum ka me Israilita.”
\p
\v 14 Purisu ingkahiyan ni Dabid ka langun ne upisyal rin ne duma rin diye te Hirusalim, “Kuwa kid. Egpamallahuy ki su ke kene, ware iya egkasame kanta puun ki Absalum. Eg-iyal-iyal ki su ke kene, egkasapenan ki nikandin wey egkatalu, wey egpangimatayan din ka tagse sabeka kayi te siyudad.”
\p
\v 15 Ne migkahiyan si Dabid te me upisyal rin, “Andam key seini se me suluhuanen nu ne eggimu te minsan nekey ne igpeyimu nu kanami.”
\v 16 Purisu miggipanew si Dabid wey migduma kandin ka intiru ne pamilya rin. Ne inggaat din de ka sapulu te me duwey rin eyew te pegtanggu te palasyu.
\p
\v 17 Ne mig-ayun e ka Hari wey ka me etew wey migsanggel ran diye te katammanan ne baley.
\v 18 Ne impewun-a rin ka me upisyal rin lagkes ka me talagbantey te Hari ne me Kiritihanun wey me Pilitihanun, wey ka hen-em ne hatus (600) ne Hitihanun migduma kandin puun te Gat.
\v 19 Ne ingkahiyan te Hari si Itay, ka Hitihanun ne pangulu ran, “Mania te migduma ka degma kanami? Libed kad wey duma ka te iyam ne Hari su lapu ke re wey mig-engkeran nu ka ugpaan nu.
\v 20 Hendue te gabii ke mem pad iya migginguma. Ne egkaayun naa ne egduma kad man-e kanami kuntee te egkalaag-laag? Ware ku pad nanengnengi ke hendei key egpabaye, purisu, uli kad wey dumaa nu ka me etew nu. Meupiya perem ke igpapitew te Magbebaye ne Manama ka keupiya rin wey pegkamatinumanen kaniyu.
\p
\v 21 Piru intabak ni Itay ka Hari, “Igsaad ku te mannekal ne Magbebaye ne Manama wey diye te keykew, mahal ne Hari, ne egduma a iya keykew minsan hendei ka egpabulus, minsan kamatayen pad ka egpangkusan.”
\p
\v 22 Ne ingkahiyan ni Dabid si Itay, “Ke iling ma rue, egpakaruma ka kanami.” Purisu migdume e si Itay wey ka me etew rin wey ka langun ne me pamilya ne migduma kandin.
\v 23 Ne migmandalawit ka me etew te Hirusalim taheed te eglihad ensi Dabid wey ka me etew rin. Ne miglihad ka Hari duma te me etew rin diye te bangalug te Kidrun wey migpeendiyad sikandan te mammara ne inged ne kene egkeugpaan.
\p
\v 24 Ne migginguma ensi Abiyatar wey si Saduk ne me talagpanubad, ne migdumaan te langun ne Libita ne migyeyayung te Tahuanan te Kasabutan te Manama. Ne insabuk dan seini diye te tane taman te nakalihad e ka langun ne etew ne egpuun te siyudad.
\v 25 Ne migkahiyan te Hari si Saduk, “Ilibed niyu red ka Tahuanan te Kasabutan diye te siyudad. Ke igkahale e red te Magbebaye ne Manama, ne igpalibed e red nikandin diye wey egkakita ku red seini, wey ka intahuan kayi.
\v 26 Piru ke egkahi sikandin, ‘Ware ku ikahale sikeykew,’ ne seini e man ded iya. Sikandin e ka balahad ke nekey ka igkeupii rin ne eggimuwen kayi te keddi.”
\v 27 Ne ingkahiyan pad man-e te Hari si Saduk ne talagpanubad, “Tahasiliban ka. Libed ka ne malinawen diye te siyudad duma ki Abiyatar wey te anak nu ne si Ahimaas, wey te anak ni Abiyatar ne si Diyunatan.
\v 28 Egtetahad a diye te iglapas te weyig peendiye te inged ne kene egkeugpaan taman te egpakarawat a te guhuren ne egpuun kaniyu.
\v 29 Purisu in-uyan e ni Saduk wey ni Abiyatar ka Tahuanan te Kasabutan palibed diye te Hirusalim wey migpalunggehaat e sikandan diye.
\p
\v 30 Ne migtakereg si Dabid diye te Bubungan te me Ulibu ne migsinehew, ware sisinilasen, wey imbunbunan din ka ulu rin isip ilaan te peglungku. Ne imbunbunan degma te langun ne etew ne migduma kandin ka me ulu ran wey migsinehew taheed te migmanakereg sikandan.
\v 31 Due nakakahi ki Dabid, “Migbulig si Ahitupil ki Absalum te pegribildi keykew.” Sikan naa ka mig-ampu si Dabid, “E, Magbebaye ne Manama, himuwa nu ne ware karuan te me tambag ni Ahitupil.”
\p
\v 32 Te pegginguma ni Dabid diye te iddus te bubungan, ke hendei egsimbaa ka Manama, insinug-ung e sikandin ni Husay ne Arkihanun. Nahisi ka malayat wey mateles ne kumbale din wey due basak diye te ulu rin.
\v 33 Ne ingkahiyan sikandin ni Dabid, “Ke egpabulus ka ne egduma keddi, egpakabehat ke re keddi.
\v 34 Piru ke eglibed ka diye te siyudad wey egkahiyan nu si Absalum, ‘Suluhuana ad nikeykew, mahal ne Hari, iling te suluhuanen a dengan te amey nu,’ ne egkabalabahan nu ka tambag ni Ahitupil.
\v 35 Diye ensi Saduk wey si Abiyatar, ka me talagpanubad. Purisu, inangen nu diye te kandan ka minsan nekey ne egkarineg nu puun diye te palasyu te Hari.
\v 36 Duma ran diye si Ahimaas ne anak ni Saduk wey si Diyunatan ne anak ni Abiyatar. Ne suhua nu naa sikandan kayi te keddi eyew te pegpangguhud te langun ne egkarineg nu.”

\p
\v 37 Purisu miglibed e si Husay ne alukuy ni Dabid diye te siyudad. Nakasalengan seeye te pegseled ni Absalum diye te Hirusalim.
\c 16
\s Ka pegbulig ni Siba ki Dabid
\p
\v 1 \x - \xo 16:1: \xt 2Sam 9:9-10.\x*Te nakalihad e te deisek si Dabid diye te iddus te bubungan, insinug-ung e sikandin ni Siba, ka suluhuanen ni Mipibusit. Due in-uyan din ne daruwa ne asnu ne indulanan din te daruwa ne hatus (200) ne paan, sabeka ne hatus (100) ne kemkem ne behas te paras, sabeka ne hatus (100) ne punduk te innihangu ne behas te igira, wey binu ne intahu diye te puntil ne laplap te mananap.
\v 2 Ne mig-insaan te Hari si Siba, “Mania te migpanguyan ka due?”
\p Ne migtabak si Siba, “Egpeunturan te pamilya nu, Hari ka sika se me asnu, wey para te me kanakan ka sika se me paan wey me prutas, wey igpeinum ka binu te seeye se egkalepu diye te mammara ne inged ne kene egkeugpaan.
\p
\v 3 \x - \xo 16:3: \xt 2Sam 19:25-27.\x*Ne mig-inse ka Hari, “Hendei si Mipibusit, ka apu te ahalen nu ne si Saul?”
\p Ne migtabak si Siba, “Diye sikandin migpalunggehaat te Hirusalim su migsuman-suman ma sikandin ne ig-uli e te me Israilita diye kandin ka migharian te apu din te seini ne aldew.”
\p
\v 4 Ne ingkahiyan te Hari si Siba, “Ka langun ne ki Mipibusit dengan, keykew e kuntee.”
\p Ne migkahi si Siba, “Eg-usengul a diye te tangkaan nu wey igkahala a perem nikeykew, mahal ne Hari.”
\s Ka pegdilus ni Simi ki Dabid
\p
\v 5 Te pegginguma ni Dabid diye te lungsud ne Bahurim, due etew ne miglihawang ne sabeka te me karumaan ni Saul ne egngaranan ki Simi ne anak ni Gira. Ware sanggel te pegdilus din ki Dabid taheed te egpeendiye din kandin.
\v 6 Ne impandegpak din e si Dabid wey ka langun ne suluhuanen din te batu. Ne miglingutan si Dabid te langun ne etew rin, wey te me bahani rin.
\v 7 Ne migkahi si Simi, “Awe ka kayi, talaggimatey. Ware karuan nu ne etew!
\v 8 Insulian kad e te Magbebaye ne Manama tenged te pegpangimatey nu te pamilya ni Saul te insubalan nu ne Hari. Imbehey e te Magbebaye ne Manama ka peghari diye te anak nu ne si Absalum. Miggingume e keykew ka karereetan nu su talaggimatey ke ma ne etew!”
\p
\v 9 Ne mig-insaan te anak ni Siruya ne si Abisay ka Hari, “Mania te egsuhut ke re ne egdilusen, mahal ne Hari, te sika ne etew, ne iling de te namatey ne asu? Tuhuti a nikeykew te pegtempug te ulu rin!’ ”
\p
\v 10 Piru mig-inse ka Hari, “Nekey ma se labet niyu te me anak ni Siruya? Ke egdilusen a nikandin tenged su ingkahiyan sikandin te Magbebaye ne Manama ne egdilusen a, hentew naa ka egpekeinse kandin ke mania te innimu rin sika?”
\v 11 Ne ingkahiyan ni Dabid si Abisay wey ka langun ne suluhuanen din, “Ke migpakannekal ma ka anak ku mismu te peggimatey keddi, iyan naan pa iya ka seini se etew ne kabuhalan ni Binhamin? Balahara niyu re due sikandin ne egpandilus su insuhu ma sikandin te Magbebaye ne Manama.
\v 12 Kema ke egkakita te Magbebaye ne Manama ka kalasayan ku wey egsulian te meupiya ka dilus ne narawat ku kuntee ne aldew.
\v 13 Purisu migpabulus e ensi Dabid wey ka langun ne etew rin te peggipanew taheed te diye migbaye si Simi te bubungan ne egkatalipag dan. Ne migpabulus sikandin ka egdilus ki Dabid taheed te eggipanew rin. Ne indegpak din sikandin te batu wey insabulakan te alinepung.
\v 14 Ne migginguma ensi Dabid wey ka langun ne etew ne migduma kandin diye te Hurdan ne nabbeley. Ne nangimeley ran e diye.
\s Ka tambag enni Husay wey ni Ahitupil
\p
\v 15 Te seeye ne timpu, miggendiye si Absalum te Hirusalim ne indumaan ni Ahitupil wey te langun ne etew te Israil.
\v 16 Te nekeume e si Husay ne Arkihanun ne alukuy ni Dabid, sahuhune ne miggendiye din ki Absalum wey migkahi, “Egkeuyag ka Hari! Egkeuyag ka Hari!”
\p
\v 17 Ne mig-insaan ni Absalum si Husay, “Seini naa ka pegpapitew nu te geyinawa diye te alukuy nu ne si Dabid? Mania te ware ka migduma kandin?”
\p
\v 18 Migtabak si Husay, “Kene ku sika egkeyimu. Diya a eglapig te etew ne in-alam te Magbebaye ne Manama wey te seini ne me etew, wey te langun ne etew te Israil. Ne egpalunggehaat a duma kandin.
\v 19 Timul pad due, hentew naan iya ka egpamakayen ku? Kene naa ne ka anak din? Tenged su impamakey ku ma ka amey nu, egpamakeyen ku degma sikeykew.”
\p
\v 20 Ne ingkahiyan ni Absalum si Ahitupil, “Ne la, tambag ka ke nekey ka eleg ne eggimuwen ta.”
\p
\v 21 Ne migtabak si Ahitupil, “Hilabeti nu ka me duwey te amey nu ne inggaat din eyew te pegtanggu te palasyu. Ne egkarineg te langun ne etew te Israil ne egkabelu-belu keykew ka amey nu, ne puun due, egkabagget e ne subla ka me etew ne egdapig keykew.
\v 22 \x - \xo 16:22: \xt 2Sam 12:11-12.\x*Purisu innimuwan dan si Absalum te balungbalung diye te atep\f + \fr 16:22 \ft Ka me atep diye te Israil, mapatag.\f* wey egkakita te langun ne egseled si Absalum dutu ka eggilabet te me duwey te amey rin.
\p
\v 23 Te seeye ne timpu, in-ikul iya ni Absalum ka me tambag ni Ahitupil, iling te innimu ni Dabid. Su in-isip dan ne egpuun te Manama ka tambag ni Ahitupil.
\c 17
\s Ka pegsupak ni Husay te tambag ni Ahitupil
\p
\v 1 Ne migkahiyan ni Ahitupil si Absalum, “Paalama a nikeykew te sapulu wey daruwa ne libu (12,000) ne etew eyew te pegtalukun ki Dabid te seini ne karusileman.
\v 2 Egpangayawen ku sikandin taheed te nabeley rin wey migmahuye. Egginaalreken ku sikandin wey egmakapallahuy iya ka langun ne me duma rin. Ne ka Hari de ka eggimatayan ku.
\v 3 Ne kene egkamenu ka langun ne etew wey eg-uyanen ku sikandan langun kayi te keykew. Su ke egkeyimatayan de si Dabid, ka langun ne etew ne mig-ikul kuntee kandin eglibed e wey eg-ikul e keykew.”
\v 4 Ne nakapahale ka tambag ni Ahitupil ki Absalum wey te langun ne igbuyag te Israil.
\p
\v 5 Ne migkahi si Absalum, “Umawa nu degma si Husay, ka Arkihanun su eyew egpakarineg ki ke nekey ka igpakalalag din.”
\v 6 Te pegginguma ni Husay, impanugtulan e sikandin ni Absalum te seeye se ingkahi ni Ahitupil. Ne migkahi e si Absalum, “Eggimuwen te naa ka ingkahi rin? Ke kene, nekey naa ka igpakalalag nu?”
\p
\v 7 Ingkahiyan ni Husay si Absalum, “Kene ne meupiya ka tambag ni Ahitupil.
\v 8 Nakanengneng ka te bahani ka amey nu wey ka me etew rin, wey nabelu-belu sikandan iling te mahintalunan ne usu ne natakawan te me anak. Ne kene ne sikan de, su ka amey nu mangngateu ne bahani wey kene iya sikandin eglipereng duma te me etew.
\v 9 Minsan kuntee, diye sikandin te sabeka ne sulung wey ke diye naa te lein ne inged. Ke egkewun-an ka nikandin te eglusud wey due egkengamatey te me etew nu, egkahi ka minsan hentew ne egpakarineg kayi te natalu e ka me etew nu.
\v 10 Ne minsan pad ka bubuluti ne sundalu ne egpekeiling te liyun ne ware kaaldek, eggingumaan ma te liyas su nakanengneng ka intiru ne Israil te bahani ka amey nu wey mabbulut ka me etew rin.
\v 11 Purisu egtambahan ku sikeykew ne egsabekeen nu ka langun ne Israilita puun te Dan peendiye te Birsiba ne egpekeiling kasalig te pantad diye te ilis te dahat wey sikeykew mismu ka egpangulu kandan diye te bunuanan.
\v 12 Ne egpammitawen ta si Dabid minsan hendei rin wey egduleen ta iling te demmug ne egkeulug diye te tane. Ne egkamatey iya sikandin wey ka langun ne etew rin.
\v 13 Ke egpallahuy sikandin diye te sabeka ne siyudad, eglundusen ta ka sika ne siyudad taman te warad egkasame ne batu minsan sabeka.”
\p
\v 14 Ne migkahi si Absalum wey ka langun ne etew te Israil, “Me-meupiya ka tambag ni Husay ne Arkihanun du te ki Ahitupil.” Pegbuut te Magbebaye ne Manama ne kene eg-ikulen ni Absalum ka meupiya ne tambag ni Ahitupil su eyew egpakasalerep sikandin te karereetan.
\s Ka pegpaney-paney ki Dabid ne egpapallahuyen
\p
\v 15 Ne innangenan ni Husay ka me talagpanubad ne ensi Saduk wey si Abiyatar te seeye se intambag din ki Absalum wey te me Israilita, wey innangenan din degma sikandan te tambag ni Ahitupil.
\v 16 Ne ingkahiyan din sikandan, “Dagdahew kew suhu te etew wey pakahii niyu si Dabid te kenad e sikandan egpeyireheen diye iglapas te weyig peendiye te inged ne kene egkeugpaan. Palapasa nud sikandan paragdahawa, su ke kene, egkareetan iya ka Hari wey ka langun ne etew ne duma rin.”
\p
\v 17 Te seini ne timpu, diye migtetahad te sebseb te Inruhil ensi Diyunatan wey si Ahimaas su keilangan ma ne kene sikandan egkakita ne egseled diye siyudad. Ne due suluhuanen ne malitan ne talagnangen engki Diyunatan wey ki Ahimaas ke nekey e ka neyitabu wey sikandan e degma ka egnangen ki Dabid.
\v 18 Piru due sabeka ne kanakan ne nakakita kandan wey impanugtulan din e si Absalum meyitenged dutu. Sikan naa ka migdagdahew e mig-awe ensi Diyunatan wey si Ahimaas wey miggendiyad e te baley te sabeka ne etew diye te Bahurim. Ka seini ne etew due belun diye te lama rin wey migpamaneug dan e dutu eyew eggeles.
\v 19 Insupaan te asawa rin ka be-be te belun wey indampilan din e te trigu ka insupe din kayi. Ne ware minsan hentew ne nakanengneng kayi.
\v 20 Te pegginguma te me etew ni Absalum diye te baley, in-insaan dan e ka malitan, “Hendei naan e ensi Ahimaas wey si Diyunatan?”
\p Ne migtabak ka malitan, “Miglapas dan e te weyig.”
\p Ne impamitew ran e ensi Ahimaas wey si Diyunatan piru ware dan sikandan nakita. Sikan naa ka miglibed dan e diye te Hirusalim.
\p
\v 21 Te warad e ka me etew ne egpamitew kandan, mig-awe dan e puun te belun wey miggipanew ran e ka egnangen ki Hari Dabid meyitenged te tambag ni Ahitupil. Ne ingkahiyan dan si Dabid, “Apas kew lapas te weyig.”
\v 22 Ne miglapas e te Weyig ne Hurdan ensi Dabid wey ka langun ne etew ne migduma kandin. Te egkaliwaswas e, nakalapas dan e langun.
\p
\v 23 Te pegkanengneng ni Ahitupil te ware ikula ka tambag din, insakangan din e ka asnu rin wey mig-uli din e diye te lungsud din. Ne migpanaha-taha sikandin te pamilya rin wey mig-ehet din e pinaahi te pegbitey te pegkeetew rin. Sikan naa ka migpatey rin e wey diye din ilebeng te inlebengan te amey rin.
\p
\v 24 Ne miggendiye si Dabid te Mahanaim, taheed te miglapas e si Absalum te Hurdan duma te langun ne sundalu te Israil.
\v 25 In-alam ni Absalum si Amasa ne pangulu te me sundalu liwan ki Huwab. Si Amasa anak ni Itra ne sabeka ne Ismailita.\f + \fr 17:25 \ft Te Hibruwanen: Israilita.\f* Si Abigil ka iney rin ne anak ni Nahas, wey atebey ni Siruya. Ne si Siruya, iney ni Huwab.
\v 26 Ne migkekampu ka me Israilita wey si Absalum diye te Gilyad.
\p
\v 27 Te pegginguma ni Dabid diye te Mahanaim, insinug-ung e sikandin enni Subi ne anak ne lukes ni Nahas ne egpuun te Raba diye te Amun, wey ni Makir ne anak ne lukes ni Amiyil ne egpuun te Ludibar, wey ni Barsilay ne egpuun te Ruhilim diye te Gilyad.
\v 28 Ne nanguyan sikandan te me hibatanan, me pelenggana, me kundiru ne hinimu puun te tane, trigu, sibada, harina, sinandag ne keenen, me gulay,
\v 29 teneb, mantikilya, me karniru, wey kisu. Imbehey ran seini ki Dabid wey te me etew rin su nakanengneng sikandan ne miggutasan dan, nabbeley, wey nammaraan iya puun te peggipanew ran puun te mammara ne inged ne kene egkeugpaan.
\c 18
\s Ka pegkatalu wey ka peggimatey ki Absalum
\p
\v 1 Ne inlibulung ni Dabid ka me etew ne migduma kandin wey mig-alam sikandin te egpangulu te tigsengelibu (1,000) wey te tigsengehatus (100) ne etew.
\v 2 Ne imbaad ni Dabid te tatelu ne punduk ka me etew. Ne si Huwab ka migpangulu te sabeka ne punduk, si Abisay ne suled ni Huwab ka migpangulu te ikarangeb ne punduk, wey si Itay ne Hitihanun ka migpangulu te ikatelu ne punduk. Ne migkahi si Hari Dabid, “Egduma a iya kaniyu te pegpakigbunu.”
\p
\v 3 Piru ingkahiyan sikandin te me etew, “Keilangan ne kene ke re egduma kanami, su ke egpakapallahuy key, egbalaharen key re nikandan, minsan pad ke katenge kanami ka egkengamatey. Piru egpekeiling ka mule te sapulu ne libu (10,000) kanami, purisu me-meupiya pad ke egpalunggehaat ke re diye te siyudad wey peuyani key re te bulig.”
\p
\v 4 Ne migtabak ka Hari, “Eggimuwen ku ka minsan nekey ne insuman-suman niyu ne meupiya.” Purisu migsasindeg ka Hari diye te kakiliran te gumawan taheed te migmanlihawang te tigsengehatus (100) wey tigsengelibu (1,000) ka langun ne sundalu.
\v 5 Ne migpanagtahaan te Hari ensi Huwab, si Abisay, wey si Itay te migkahi, “Kene niyu menuwa si Absalum para keddiey.” Ne nakarineg ka langun ne sundalu te impanaha-taha te Hari te me pangulu te sundalu meyitenged ki Absalum.
\p
\v 6 Purisu migpeendiyad te bunuanan ka me sundalu ni Dabid eyew te pegpakigbunu te me Israilita. Ne diye sikandan migpabunbunuey te puwalas te Ipraim.
\v 7 Ne natalu diye te me etew ni Dabid ka me Israilita. Ne due susuluhi ne nammatey te seeye ne aldew–daruwa ne pulu ne libu (20,000) ne etew.
\v 8 Ne nekeempet te intiru ne tane ka pegpabunbunuey wey masmasalig ka nenammatey diye te puwalas du te nenamatey te pegpabunbunuey.
\p
\v 9 Ne sahuhune ne nasinug-ung ni Absalum ka me etew ni Dabid. Te seeye ne timpu, migpangudde sikandin te kudde ne iyan amey se asnu. Diye migbaye ka kudde te diralem te dakel ne kayu wey migsanggat ka ulu rin te me sugpang kayi. Ne migpabulus e migpallahuy ka kudde taheed te nahaat e si Absalum ne nabitin.
\v 10 Ne due nakakita ki Absalum wey ingkahiyan din e si Huwab, “Nakita ku si Absalum ne nabitin diye te dakel ne kayu.”
\p
\v 11 Ne ingkahiyan ni Huwab seeye se etew ne migpanugtul kandin, “Nekey? Nakita nu sikandin? Mania te ware nu sikandin himatayi? Egbehayan ku perem sikeykew te sapulu ne seleppi ne pelata wey sabeka ne sinturun te bahani.”
\p
\v 12 Piru ingkahiyan si Huwab te seeye se etew, “Minsan ke egbehayan e pad nikeykew te senge libu (1,000) ne buuk ne seleppi ne pelata, kene ku eggimatayan ka anak te Hari. Nakarineg key te pegpanaha-taha te Hari keykew, ki Abisay, wey ki Itay ne keilangan ne kene egmenuwen si Absalum para kandin.
\v 13 Piru ke in-akalan ku pad ka Hari pinaahi te peggimatey te anak din wey ke egkanengnengan din seini, eg-engkeran a iya nikeykew.”
\p
\v 14 Ne migkahi si Huwab, “Ware karuan ke egpakiglalag e pad keykew meyitenged due.” Ne migkuwa sikandin te tatelu ne kelaab wey impilak din e diye te pusung si Absalum taheed te mannekal pad sikandin ne nabitin diye te kayu.
\v 15 Ne inlingutan pad iya man-e si Absalum te sapulu ne kanakan ne talag-uyan te me panganiban ni Huwab wey innimatayan dan e sikandin.
\p
\v 16 Ne imparahing e ni Huwab ka trumpita eyew te pegpasanggel te me etew rin te pegtalukun te me sundalu te Israil.
\v 17 Ne ingkuwa ran e ka lawa ni Absalum wey in-ulug dan diye te maralem ne lungag diye te puwalas wey intambuan dan e te me batu. Te egkalihet dan pad, namallahuy e ka langun ne Israilita diye te me ugpaan dan.
\p
\v 18 Te neuyag pad si Absalum, migmeg-untud-untud sikandin te me batu para te pegkeetew rin diye te Bangalug te Hari tenged su ware anak din ne lukes ne eg-uyan te ngaran din. Purisu ingngaranan din seeye te ngaran din wey sikan ded ka ngaran kayi taman kuntee.
\s Ka pegpanengneng ki Dabid te kamatayen ni Absalum
\p
\v 19 Ne migkahi ka anak ni Saduk ne si Ahimaas, “Tuhuti a nikeykew ne egpallahuy diye te Hari eyew te pegguhud kandin te inluwas sikandin te Magbebaye ne Manama puun te me kuntere din.”
\p
\v 20 Piru migkahi si Huwab, “Te seup nud ne aldew pangguhuri ka Hari wey kene egkaayun ne kuntee su ka anak te Hari ka namatey.”
\v 21 Ne ingkahiyan ni Huwab ka sabeka ne etew ne matig-Kus, “Hipanew ka wey panugtuli nu ka Hari ke nekey ka nakita nu.” Te pegkeimpus te etew te migpanimbuel diye ki Huwab, migpallahuy rin e.
\p
\v 22 Ne ingkahiyan e man-e ni Ahimaas si Huwab, “Minsan nekey ka egkeyitabu, pasinundula a nikeykew te seeye se etew ne matig-Kus.”
\p Piru migkahi si Huwab, “Anak ku, mania te egkeupian ka ne eggendiye te nakanengneng ke ma te ware dasag ne egkarawat nu te pegpangguhud nu kayi.”
\p
\v 23 Ne migkahi sikandin, “Minsan nekey se egkeyitabu, eggendiya a iya.”
\p Ne migkahi si Huwab, “Ne hendiye kad iya.” Purisu migpallahuy e si Ahimaas wey diye migbaye te napu te Hurdan, wey newun-aan din pad ka etew ne matig-Kus.
\p
\v 24 Taheed te migpinpinnuu si Dabid diye te elat-elat te daruwa ne gumawan te siyudad, migpamaneyik mule ka talagbantey diye te atep te gumawan te siyudad ne diye migbaye te alabat. Te pegpantew rin, due nakita rin ne sabsabbeka ne etew ne migpallahuy peendiye kandan. ALT: Taheed te migpinpinnuu si Dabid diye te elat-elat te daruwa ne gumawan te siyudad, migpamaneyik e mule ka talagbantey diye te alabat ne batu wey diye din e migsasindeg te atep te gumawan te siyudad. Te pegpantew rin, due nakita rin ne sabsabbeka ne etew ne migpallahuy peendiye kandan.
\v 25 Ne migpanguleyi ka talagbantey wey impanugtulan din ka Hari. Ne migkahi ka Hari, “Ke migsabsabbeka sikandin, due meupiya ne guhuren din.”
\p Te egpalundaniyan e ka etew,
\v 26 duen e man-e lein ne etew ne migpallahuy ne nakita te talagbantey. Ne impanguleyian din e seeye se talagbantey te gumawan te migkahi, “Pitew kew. Duen pad lein ne etew seeye ne migpallahuy!”
\p Ne migkahi ka Hari, “Due degma meupiya ne guhuren din.”
\p
\v 27 Ne migkahi ka talagbantey, “Para keddi, hendue te pegpallahuy ni Ahimaas ne anak ni Saduk ka miggun-a.”
\p Ne migkahi ka Hari, “Meupiya sikandin ne etew wey mig-uyan sikandin te meupiya ne guhuren.”
\p
\v 28 Ne in-elit-elit ni Ahimaas ka Hari te migpanguleyi ne miggenendue, “Meupiya ka langun!” Ne migpanimbuel sikandin diye te Hari wey migkahi, “Mahal ne Hari, egdeyrayen ka Magbebaye ne Manama nu ne migbehey keykew te kapanaluwan kuntere te me etew ne migribildi keykew.”
\p
\v 29 Ne mig-inse ka Hari, “Ware naan ded namenu si angget Absalum?”
\p Ne migtabak si Ahimaas, “Te pegsuhu te suluhuanen nu ne si Huwab keddi, nakakita a te due mangune-kune ne pegpabunbunuey diye, piru wara a nakanengneng ke nekey seeye.”
\p
\v 30 Ne migkahiyan sikandin te Hari, “Dapig ke pa wey sasasindeg ke pa due.” Purisu migdapig e sikandin wey migsasasindeg diye.
\p
\v 31 Ne miggingume e ka matig-Kus wey migkahi, “Due meupiya ne guhuren ku para keykew ahalen ne Hari! Su inluwas ka te Magbebaye ne Manama te langun ne migribildi keykew.”
\p
\v 32 Ne mig-insaan te Hari ka matig-Kus, “Ware naan ded namenu si angget Absalum?”
\p Ne migtabak ka matig-Kus, “Mahal ne Hari, egpekeiling perem te neyitabu ki Absalum ka egkeyitabu te langun ne kuntere nu wey te langun ne migribildi keykew.”
\p
\v 33 Ne subla ne miglungku wey nalaggew ka Hari. Migpamaneyik sikandin diye te sinabeng diye te ampew te gumawan ne migsinehew. Te pegsinehew rin, migkahi sikandin, “Absalum ne anak ku! Anak ku, anak ku, Absalum! Meupiya perem ke sikeddi ka namatey wey kene ne sikeykew, Absalum ne anak ku! Anak ku!”
\c 19
\s Ka pegsapad ni Huwab ki Dabid
\p
\v 1 Ne nahuhuran si Huwab te migpandalawit wey miglungku ka Hari tenged ki Absalum.
\v 2 Purisu ka kahale te kapanaluwan te seeye ne aldew neyimu ne kalange te langun ne etew tenged su nakarineg ka me etew te miglungku si Dabid tenged te anak din.
\v 3 Te sika ne aldew, egmangeles-heles ka me etew ne egseled te siyudad iling te me etew ne nakapallahuy te bunuanan ne egkeyilew ne egseled te siyudad.
\v 4 Imbunbunan te Hari ka ula-ula rin wey migpanaman-taman sikandin migsinehew, “Anak ku, Absalum! Absalum, anak ku!”
\p
\v 5 Ne miggendiye si Huwab te baley ni Dabid wey ingkahiyan din sikandin, “Impeyilawan nu te seini ne aldew ka me etew nu ne iyan migluwas te umul nu, te umul te me anak nu, wey te umul te langun ne asawa nu, wey me duwey nu,
\v 6 tenged su inggeyinawan nu seeye se egkeepes keykew wey igkeepes nu seeye se miggeyinawa keykew. Impasabut nu ipaayad-ayad te seini ne aldew, ne ware karuan diye te keykew ka me pangulu te me sundalu nu wey ka me etew ran. Nakamaan-maan a kuntee, ne igkahale nu pad ne neuyag si Absalum wey sikanami langun ka nenamatey.
\v 7 Purisu kuntee, lihawang ka wey baggeta nu ka me etew nu, su ke kene, igsaad ku te Magbebaye ne Manama ne ware etew ne egpalunggehaat keykew te seini ne marusilem. Ne subla pad seini ne mareet para keykew du te langun ne karereetan ne nabayaan nu puun te pegkabatei nu taman kuntee.”
\v 8 Ne migsasindeg ka Hari wey diyad migpinnuu te gumawan siyudad. Ne nanengnengan seini te langun wey migparani ran e diye te kandin.
\s Ka peglibed ni Dabid diye te Hirusalim
\p Te seini ne timpu, namallahuy e ka me Israilita diye te me ugpaan dan.
\v 9 Ne migmaap-apuley ka langun ne tribu diye te Israil ne migkahi, “Inluwas ki te Hari puun te me kuntere ta wey puun te me Pilistihanun, piru nakapallahuy sikandin puun te nasud ta tenged ki Absalum.
\v 10 Piru namatey e te pegpabunbunuey si Absalum ne in-alam ta ne egpangulu kanta. Mania te kene ki egpamitew te paahi ne egpakalibed ded si Dabid isip Hari?”
\p
\v 11 Ne nekeuma diye ki Hari Dabid ka ingkahi te me Isralita. Sikan naa ka migsuhu sikandin engki Saduk wey ki Abiyatar eyew te peg-inse te me igbuyag te Huda, “Mania te namewuriyan kew te pegpalibed keddi diye te palasyu ku?
\v 12 Suled ku ma perem sikaniyu wey amana pad iya ne me karumaan. Mania te namewuriyan kew te pegpalibed keddi?”
\v 13 Ne kahii niyu degma si Amasa, “Amana ku pad iya sikeykew ne karumaan. Puun kuntee, eggimuwen ku sikeykew ne pangulu te me sundalu ku liwan ki Huwab. Egdusaan a perem te mangune-kune te Manama ke kene ku seini eggimuwen.”
\v 14 Ne natipu rin ka langun ne etew te Huda wey nasabekke e sikandan. Ne migpanagtahaan dan e si Dabid te miggenendue, “Libed kad e kayi te kanami duma te langun ne suluhuanen nu.”
\p
\v 15 Purisu miglibed e si Dabid. Te pegginguma rin diye te Weyig te Hurdan, miggendiyad e te Gilgal ka me matig-Huda eyew te pegbulig kandin te peglapas te Hurdan.
\p
\v 16 \x - \xo 19:16: \xt 2Sam 16:5-13.\x*Ne mig-iyal-iyal degma te pegduma te me etew te Huda eyew te pegsinug-ung ki Dabid si Simi ne anak ni Gira, ne sabeka ne matig-Binhamin ne egpuun te Bahurim.
\v 17 Migduma kandin ka sabeka ne libu (1,000) ne etew ne egpuun te tribu ni Binhamin. Ne migduma degma si Siba ne suluhuanen ni Saul duma te sapulu wey lalimma (15) ne anak din ne me lukes wey daruwa ne pulu (20) ne suluhuanen. Ne mig-iyal-iyal sikandan te pegtupang peendiye te Hurdan eyew te pegsinug-ung te Hari.
\v 18 Ne miglapas sikandan te weyig eyew te pegbulig te pamilya te Hari te peglapas wey eyew te pegtuman te minsan nekey ne igkeupii te Hari.
\s Ka pegkeyid-u ni Dabid ki Simi
\p Te hapit e eglapas si Dabid, mig-usengul e si Simi diye te tangkaan te Hari.
\v 19 Ne migkahi sikandin, “Mahal ne Hari, pasayluwe e re ubag te seyyup ne neyimu ku te timpu ne mig-awe ka te Hirusalim. Kene nud e seeye sumsumana wey meupiya perem ke eg-aween nud seeye te suman-suman nu.
\v 20 Nakanengneng a te nakasale a, sikan naa ka sikeddi ka miggun-a miggendini puun te langun ne tribu ni Husi eyew te pegsinug-ung keykew te ahalen ku ne Hari.”
\p
\v 21 Piru migkahi si Abisay ne anak ni Siruya, “Kene naa ne eleg ne eggimatayan si Simi tenged te pegdilus din te in-alam te Magbebaye ne Manama?”
\p
\v 22 Ne migtabak si Dabid, “Sikaniyu se me anak ni Siruya, nekey se labet niyu keddi? Iling kew te me kuntere ku te seini ne aldew. Sikeddi e kuntee ka Hari te Israil wey ware etew ne eggimatayan te seini ne aldew.”
\v 23 Ne insaaran te Hari si Simi ne kene din eggimatayan sikandin.
\s Ka pegkeyid-u ni Dabid ki Mipibusit
\p
\v 24 \x - \xo 19:24: \xt 2Sam 9:1-13; 16:1-4.\x*Ne migtupang degma si Mipibusit ne apu ni Saul diye te Hurdan eyew te pegsinug-ung ki Dabid. Diye sikandin migpuun te Hirusalim. Ware sikandin nakapanlu-lu te paa rin, ware nakapanumpe, wey ware degma sikandin nakapami-pi te kumbale din bunsud te peg-awe ni Dabid diye te Hirusalim taman te peglibed din ne migpanpanalu.
\v 25 Te pegginguma rin diye, mig-insaan e sikandin ni Dabid, “Mipibusit, mania te ware ka migduma keddi?”
\p
\v 26 Ne migtabak sikandin, “Mahal ne Hari, sumale te nanengnengan nu, ne pungku e ma iya. Ingkahiyan ku ka suluhuanen ku ne si Siba te egpasakangan ku ka asnu ku su eyew egpekeuntud a wey egpakaruma keykew. Piru inlimbungan a nikandin.
\v 27 Mig-uubat sikandin keykew pinaahi te pegkahi te kene e kun egduma keykew. Piru egpekeiling ka te panalihan te Manama, mahal ne Hari, sikan naa ka himuwa nu kayi te keddi ke nekey ka insuman-suman nu ne meupiya.
\v 28 Su ka intiru ne kabuhalan te apu ku, eleg ne eggimatayan nu te ahalen ku ne Hari, piru intuhutan a nikeykew te pegkeen duma keykew diye te baley nu. Nekey naan pad ka egbuyuen ku keykew Hari?”
\p
\v 29 Ne ingkahiyan sikandin te Hari, “Eleg e sika. Nekewukum ad e ne sikeykew wey si Siba ka egpabaarey te tane.”
\p
\v 30 Piru migkahiyan ni Mipibusit ka Hari, “Mahal ne Hari, ibehey nud e ki Siba ka langun su eleg e keddi ne nakalibed ka diye te baley nu ne ware namenu.”
\p
\v 31 \x - \xo 19:31: \xt 2Sam 17:27-29.\x*Ne migtupang degma si Barsilay ne matig-Gilyad, puun te Ruhilim eyew te pegbulig te Hari te peglapas te Weyig ne Hurdan.
\v 32 Buyag e amana si Barsilay—walu e ne pulu (80) ka idad din. Meyaman amana sikandin wey sikandin ka migbehey te pegkeen ni Dabid te diye din pad mig-ugpe te Mahanaim.
\v 33 Ne ingkahiyan te Hari si Barsilay, “Duma ka keddi diye te Hirusalim wey egtangguwen ku sikeykew diye.”
\p
\v 34 Piru migtabak si Barsilay, “Pila buwa naan de ne me aldew ka nasame te umul ku, ne mania te egdume e pad keykew, Mahal ne Hari, diye te Hirusalim.
\v 35 Walu e ne pulu (80) ka idad ku kuntee. Kena ad e egpekeila ke nekey ka meupiya wey se kene. Kene kud e degma egkaneem-neem ka nanam te egkeenen ku wey ke eg-inumen naa. Kena ad e degma egpakarineg te me lukes wey me malitan ne egmangulahing, purisu egpakabehat e re keykew, Mahal ne Hari ke egduma a.
\v 36 Egdume e re keykew te eglapas te Hurdan. Ne kene ne likes ne egdasahan a nikeykew te iling due.
\v 37 Tuhuti a ubag nikeykew ne eg-uli su eyew diya a egpatey te siyudad ku ne marani te inlebengan te amey wey iney ku. Piru due suluhuanen nu seini ne si Kimham ne anak ku. Tuhuti nu sikandin ne egduma keykew wey himuwa nu diye te kandin ke nekey ka insuman-suman nu ne meupiya.”
\p
\v 38 Ne migkahi ka Hari, “Egdumeen ku sikandin wey eggimuwen ku diye te kandin ka minsan nekey ne igkahale nu. Ne eggimuwen ku para keykew ka minsan nekey ne igkeupii nu.”
\v 39 Ne migmanlapas e te Hurdan ensi Dabid duma te me etew rin. Ne innarekan din e si Barsilay wey impanalanginan din e sikandin. Ne mig-uli e si Barsilay diye te ugpaan din.
\s Ka pegpaapuley te me etew te Huda wey te Israil
\p
\v 40 Te nakalapas e ka Hari te Hurdan, miggendiyad e sikandin te Gilgal duma ki Kimham wey te seeye se langun ne etew te Huda wey te katenga te me etew te Israil ne migduma kandan te eglapas te Hurdan.
\v 41 Ne miggendiye te Hari ka me etew te Israil wey ingkahiyan dan sikandin, “Mahal ne Hari, mania te miggeles-heles de ka me suled ney ne matig-Huda te pegbulig keykew, te pamilya nu, wey te langun ne etew nu te peglapas te Hurdan?”
\p
\v 42 Ne migtabak ka langun ne etew te Huda, “Uya su amana ney pad iya sikandin ne karumaan. Mania te igkabelu niyu seini te ware ma miggastu sikandin te pegkeen para kanami, wey ware degma minsan nekey ne dasag ne imbehey rin kanami?”
\p
\v 43 Ne migtabak ka matig-Israil, “Kene kew suman-suman ne kaniyu re ne Hari si Dabid. Sabeka niyu re ne tribu piru sapulu key mule ne tribu kayi te Israil. Ne mania te inlemetan key nikaniyu? Kene niyu kalingawi ne sikanami ka nekewun-a ne migkahi ne igpalibed ded ka Hari.”
\p Piru masumpit ne eg-apul ka me etew te Huda du te me etew te Israil.
\c 20
\s Ka pegribildi ni Siba ki Dabid
\p
\v 1 \x - \xo 20:1: \xt 1Har 12:16; 2Kru 10:16.\x*Te seeye ne timpu, due sabeka ne etew ne talaggimu te samuk diye te Gilgal. Egngaranan sikandin ki Siba wey anak sikandin ni Bikri ne matig-Binhamin. Imparahing din ka trumpita wey migkahi,
\q1 “Ware labet ta ki Dabid!
\q2 Ware egkapanunud ta te anak ni Hisi.
\q1 Me matig-Israil, egmanguli kid e diye te me ugpaan ta!”
\p
\v 2 Purisu mig-engkeran e si Dabid te langun ne etew te Israil wey migsinundul e sikandan ki Siba ne anak ni Bikri. Piru migpalunggehaat mule te Hari dan ka me matig-Huda wey indumaan dan sikandin puun te Weyig ne Hurdan taman te Hirusalim.
\p
\v 3 \x - \xo 20:3: \xt 2Sam 16:22.\x*Ne miggendiye si Dabid te palasyu rin diye te Hirusalim wey ingkuwa rin ka sapulu ne duwey rin ne inggat din dengan eyew te pegtanggu te palasyu. Ne diye din sikandan ipeugpe te baley wey imbantayan din sikandan. Imbehayan din sikandan te keilanganen dan piru ware din sikandan hilabeti. Purisu mig-ugpe sikandan diye taman te aldew ne migpatey ran e wey mig-ugpe ne iling te me balu.
\p
\v 4 Ne ingkahiyan te Hari si Amasa, “Peendiniya nu keddi ka me matig-Huda wey keilangan ne egkaruma nu sikandan kayi te ikatelu ne aldew puun kuntee.”
\v 5 Purisu miggipanew e si Amasa wey in-umew rin e ka me matig-Huda. Piru ware sikandin nakalibed te aldew ne ingkerew kandin.
\v 6 Sika naa ka migkahiyan ni Dabid si Abisay, “Te seini ne timpu, dakel-rakel pad ka egkeyimu ne karereetan ni Siba ne anak ni Bikri du te neyimu ni Absalum. Dumaa nu seini se me etew ku wey lupuha niyu sikandin su kema ke egpakaahew sikandin te malig-en ne me siyudad wey egpakapallahuy puun kanta.”
\v 7 Purisu migduma ki Abisay ka me sakup ni Huwab, ka me Kiritihanun wey me Pilitihanun ne talagbantey te Hari wey ka langun ne sundalu ne nasame te Hirusalim te pegtalukun ki Siba.
\v 8 Taheed te diye dan e te dakel ne batu diye te Gibyun, insinug-ung e sikandan ni Amasa. Migsaluub si Huwab te kumbale te sundalu wey due insiniket din ne pungyal. Taheed te egparani rin ki Amasa, newulabus ka pungyal rin wey neulug seini.
\v 9 Ne ingkahiyan ni Huwab si Amasa, “Kumusta ka suled?” Ne inggen-genan din te kawanan ne belad din ka sumpe ni Amasa eyew kun ubag eggarek kandin.
\v 10 Piru ware nakabantey si Amasa te pungyal ne inggen-genan ni Huwab. Ne insundang e ni Huwab si Amasa diye te getek wey nabusagsag e ka bituka rin diye te tane. Ne sahuhune ne migpatey rin e, purisu, warad e sikandin sundanga abayi ni Huwab.
\p Ne migpabulus e ensi Huwab wey ka suled din ne si Abisay te pegtalukun ki Siba ne anak ni Bikri.
\v 11 Ne sabeka te me etew ni Huwab ka migsasindeg diye te andang ni Amasa wey migkahi, “Ka minsan hentew ne eglapig ki Huwab wey ki Dabid, ne ikula niyu si Huwab!”
\v 12 Ne nakabahed si Amasa diye te dalan ne narihus te langesa rin. Nakita te etew ni Huwab ne egsanggel ka tagse sabeka eyew te pegpitew kandin, sikan naa ka ingganuy rin e ka lawa ni Amasa puun te dalan peendiye te kamet, wey imbunbunan din seini te manggad.
\v 13 Te naawe e si Amasa diye te dalan, migpabulus e migduma ki Huwab ka langun ne etew te pegtalukun ki Siba ne anak ni Bikri.
\p
\v 14 Ne diye migbaye si Siba te langun ne tribu te Israil wey migginguma rin diye te Abil Bitmaaka. Ne miglibulung ka langun ne kabuhalan ni Bikri, wey migsinundul e kandin.
\v 15 Te nanengnengan seini ni Huwab wey te me etew rin, miggendiyad e sikandan te Abil Bitmaaka wey inlingutan dan e seini. Ne migpatetabundu sikandan te tane diye te kilid te alabat eyew egkabayaan dan te egpamaneyik. Ne impahanlaran dan e te egguhus ka alabat.
\v 16 Ne due matagseb ne malitan ne migpanguleyi puun te siyudad, “Pammineg kew! Pammineg kew! Peendiniya niyu si Huwab su egkeupian a ne egpakiglalag kandin.”
\v 17 Ne migparani si Huwab wey mig-insaan sikandin te malitan, “Sikeykew si Huwab?”
\p Ne migtabak si Huwab, “Uya, sikeddi.”
\p Ne migkahiyan te malitan si Huwab, “Pammineg ka te iglalag ku keykew.”
\p Ne migtabak sikandin, “Uya, egpammineg a.”
\p
\v 18 Ne migkahi ka malitan, “Te dengan ne timpu nalayam sikandan ne egkahi, ‘Ke egkeupian kew ne egkasulbad ka prublima niyu, patambag kew re diye te siyudad te Abil.’
\v 19 Malinawen wey egkasalihan key kayi te Israil. Ne mania te igkeupii nu ne egguhusen seini se impurtanti ne siyudad te Israil? Mania te igkeupii nu ne egguhusen ka siyudad ne kandin te Magbebaye ne Manama?”
\p
\v 20 Ne migtabak si Huwab, “Kene! Kene ku iya egguhusen wey ke egdereetan naa ka siyudad niyu!
\v 21 Kene ne sika ka planu ney. Ka etew ne egngaranan ki Siba ne anak ni Bikri ne egpuun diye te bubungan te Ipraim, iyan migbunsud te pegribildi te Hari. Ibehey niyu sikandin kanami su eyew eg-awe key e kayi te siyudad.”
\p Ne migkahiyan te malitan si Huwab, “Ig-antug ku ka ulu rin due te keykew puun kayi te alabat te siyudad.”
\v 22 Ne miggendiye ka malitan te me etew ne nangugpe te siyudad, wey ingguhuran din sikandan meyitenged te planu rin. Ne intempuhan dan e te ulu si Siba wey in-antug dan e diye ki Huwab ka ulu rin ne diye ipabaye te ampew te alad. Ne imparahing e ni Huwab ka trumpita wey mig-awe e sikandan diye, wey migmanguli dan e. Ne miglibed e si Huwab diye te Hirusalim wey miggendiyad te Hari.
\s Ka me upisyal ni Dabid
\p
\v 23 Te seini ne timpu, si Huwab ka pangulu te langun ne sundalu te Israil. Ne si Binayas, ne anak ni Huyada, iyan pangulu te me Kiritihanun wey me Pilitihanun ne talagbantey te Hari.
\v 24 Ne si Aduniram iyan pangulu te me impehes ne talaggimu wey si Husapat ne anak ni Ahilud iyan talaglista,
\v 25 wey si Siba iyan sikritari. Ne ensi Saduk wey si Abiyatar iyan me talagpanubad,
\v 26 wey si Ira ne matig-Hair iyan talagpanubad ni Dabid.
\c 21
\s Ka pegsuli te me matig-Gibiyun te me kabuhalan ni Saul
\p
\v 1 Te timpu te peghari ni Dabid, due gutas seled te tatelu ne leg-un. Purisu mig-inse si Dabid te Magbebaye ne Manama meyitenged kayi. Ne migtabak ka Magbebaye ne Manama, “Due gutas ne migginguma tenged su impeyimatayan ma ni Saul wey te me pamilya rin ka me matig-Gibyun.”
\v 2 \x - \xo 21:2: \xt Huswi 9:3-15.\x*Ka me matig-Gibyun kene ne me Israilita, ke kene, me kabuhalan sikandan te Amunihanun. Migsaad ka keet-etawan te Israil ne kene sikandan egmenuwen piru migpakannekal si Saul te pegpangimatey kandan tenged su egkeupian sikandin ne iyan egmandu ka Israil wey ka Huda te intiru ne tane.
\v 3 Ne ingkahiyan ni Dabid ka me matig-Gibyun, “Nekey-a ka eggimuwen ku para kaniyu eyew egkabayaran ka sale ne neyimu ni Saul due te kaniyu, wey eyew egpanalanginan te Magbebaye ne Manama ka keet-etawan?”
\p
\v 4 Ne migtabak ka me matig-Gibyun, “Kene egkewusey ka kanami ne pegpeehetey ki Saul wey te pamilya rin te pelata, te bulawan wey ke peggimatey naa te etew te Israil.”
\p Ne mig-inse ka Hari, “Nekey naa ka igkeupii niyu ne eggimuwen ku para kaniyu?”
\p
\v 5 Ne migtabak sikandan, “Si Saul ka etew ne mig-eleg-eleg miggule wey ka migplanu te pegdereet kanami su eyew warad e egkasame kanami kayi te Israil.
\v 6 Sikan naa, ibehey nu kanami ka pitu te me anak din ne me lukes su eyew egbitinen ney sikandan diye te tangkaan te Magbebaye ne Manama, diye te Gibiya, ka siyudad ni Hari Saul ne iyan ka Hari ne in-alam te Magbebaye ne Manama.”
\p Ne migkahi ka Hari, “Uya, igbehey ku sikandan kaniyu.”
\p
\v 7 \x - \xo 21:7: \xt 1Sam 20:15-17; 2Sam 9:1-7.\x*Piru ware ilagkes te Hari si Mipibusit, ne anak ni Diyunatan ne anak ni Saul tenged te kasabutan te Hari wey ni Diyunatan diye tangkaan te Magbebaye ne Manama.
\v 8 \x - \xo 21:8: \xt 1Sam 18:19.\x*Ne imbehey rin ka daruwa ne anak ni Saul ne ensi Armuni wey si Mipibusit ne sangey te anak ni Diyunatan, ne iyan iney si Rispa ne anak ni Aya. Ne imbehey degma te Hari ka lalimma ne anak ne lukes ni Mirab. Si Mirab, anak ni Saul ne malitan wey asawa sikandin ni Adriyil ne anak ni Barsilay ne matig-Mihula.
\v 9 Ne imbehey e sikandan ni Dabid diye te me matig-Gibyun wey imbitin dan e sikandan diye te bubungan diye te tangkaan te Magbebaye ne Manama, wey immeglegse dan sikandan se pitu te peggimatey. Innimatayan sikandan te timpu te pegbunsud te peggaani te sibada.
\p
\v 10 Ne migkuwa te saku ka duwey ni Saul ne si Rispa ne anak ni Aya wey imbelat din e seini diye te batu, ke hendei bitina seeye se me etew eyew eggibatan din, wey diye sikandin mig-uugpe te timpu te pegbunsud te peggaani taman te ting-uran. Ne intamengan din seini ne kene egkeyilabetan te me bayaku te maaldew wey ke me mananap naa te marusilem.
\p
\v 11 Te nahuhuran e si Dabid te innimu ni Rispa ne anak ni Aya,
\v 12 \x - \xo 21:12: \xt 1Sam 31:8-13.\x*ingkuwa rin e ka me tul-an ni Saul wey te anak din ne si Diyunatan puun te me matig-Habisgilyad, ne iyan migtakew kayi puun diye te plasa te Bitsan, ke hendei sikandan bitina te me Pilistihanun te pegkeimpus dan neyimatayi sikandan diye te Gilbuwa.
\v 13 Ne ingkuwe e ni Dabid ka me tul-an enni Saul wey ni Diyunatan, wey inlimud din e degma ka me tul-an te seeye se pitu ne etew ne impamitin.
\v 14 Ne inlebeng dan e ka me tul-an enni Saul wey ni Diyunatan diye te lebenganan te amey ni Saul diye te Sila, diye te tane te Binhamin wey innimu ran ka langun ne insuhu te Hari. Te pegkeimpus due, intabak e te Magbebaye ne Manama ka me peg-ampu dan para te intiru ne nasud.
\s Ka pegpakigbunu te me Pilistihanun ki Dabid
\r (1 Kru. 20:4-8)
\p
\v 15 Ne duen e man-e pegpabunbunuey te Israil wey te me Pilistihanun. Ne miggipanew e si Dabid duma te me etew rin eyew te pegpakig-ehet te me Pilistihanun. Piru nabeley sikandin taheed te pegpabunbunuey ran.
\v 16 Te seini ne timpu, nakasuman-suman si Binub ne sabeka te me kabuhalan te me elegasi te peggimatey ki Dabid. Ka kabehat te iddus te kalawit din ne burunsi, me tatelu ne kilu, wey migsiniket sikandin te iyam ne kampilan.
\v 17 \x - \xo 21:17: \xt 1Har 11:36; Sal 132:17.\x*Piru impangabangan si Dabid ni Abisay ne anak ni Siruya. Inlusuran din ka Pilistihanun wey innimatayan din. Ne ingkahiyan si Dabid te me etew rin, “Kene kad e duma kanami diye te bunuanan su eyew kene egkeebukan ka sulu te Israil.”
\p
\v 18 Te pegkeimpus kayi, duen e man-e lein ne pegpabunbunuey te me Pilistihanun wey te Israil diye te Gub. Ne innimatayan ni Sibikay ne matig-Husa si Sap ne kabuhalan te me elegasi.
\p
\v 19 Ne duen e man-e lein ne pegpabunbunuey te Israil wey te me Pilistihanun diye te Gub. Ne innimatayan e degma ni Ilhanan ne anak ni Hair ne matig-Bitlihim si Gulayat ne Hitihanun, ne mabehat wey makepal se delreg.
\p
\v 20 Ne duen e man-e pegpabunbunuey diye te Gat. Ne due sabeka ne dakel ne etew diye ne due hen-em se me kemel te tagse belad din wey iling ded degma ka me paa rin. Kabuhalan degma sikandin te elegasi.
\v 21 Te timpu ne inlemetan din ka Israil, innimatayan e sikandin ni Diyunatan ne anak ni Simyas ne suled ni Dabid.
\v 22 Ne neyimatayan enni Dabid wey te me etew rin seini se hep-at ne me kabuhalan te me elegasi diye te Gat.

\c 22
\s Ka ulahingen ni Dabid meyitenged te kapanaluwan
\r (Sal. 18)
\p
\v 1 Te pegluwas te Magbebaye ne Manama ki Dabid puun te langun ne me kuntere din wey puun ki Saul, in-ulahingan din ka Magbebaye ne Manama te seini ne ulahingen:
\b
\q1
\v 2 Ne miggenendue sikandin, “Ka Magbebaye ne Manama ka manluluwas ku
\q2 iling te batu wey malig-en ne inged.
\q1
\v 3 Ka Manama iling te batu ne egkaaputan ku,
\q2 ka kalasag ku, wey ka maresen ne manluluwas ku,
\q1 ka maresen ne inged ku wey ka aputanan ku.
\q2 Sikandin ka manluluwas ku ne migluwas keddi puun te me kuntere ku.
\q1
\v 4 Migpangananey a te Magbebaye ne Manama,
\q2 ne likes ne egdeyrayen,
\q1 wey inluwas a nikandin puun te me kuntere ku.
\b
\q1
\v 5 Ka kamatayen egpekeiling te me luwak ne miglingut keddi.
\q2 Ka karereetan egpekeiling kabeheng te bagiyu ne nakalened keddi.
\q1
\v 6 Ka lebenganan egpekeiling te lubid ne nakabelebed keddi
\q2 wey baled ne nakaatang te dalan ku.
\q1
\v 7 Purisu te kalaggew ku, migpangananey a keykew Magbebaye ne Manama, ne iyan ka Manama ku.
\q1 Diye te timplu nu, indineg din ka peg-ampu ku
\q2 wey ka pegpangananey ku.
\b
\q1
\v 8 Ne naantag wey nawelwel ka kalibutan.
\q2 Nawelwel wey naantag ka pabunsuranan te langit
\q2 tenged te langet din.
\q1
\v 9 Ne due me ebel ne miglihawang diye te irung din
\q2 wey due miglihawang ne migkanlab-kanlab ne apuy
\q1 wey me baha diye te be-be din.
\q1
\v 10 In-abliyan din ka langit wey migpamaneug sikandin.
\q2 Ne makepal ne kibel ka diye te diralem te paa rin.
\q1
\v 11 Ne mig-untud sikandin te kirubin wey miglayang.
\q2 Ne iiyali sikandin ne miglayap iling te bayaku ne miglayang.\f + \fr 22:11 \ft Te Hibruwanen: Ne miglepew sikandin diye te me pakpak te kalamag.\f*
\q1
\v 12 Inbukusan din ka pegkeetew rin te karusileman wey te makepal ne gapun.
\q1
\v 13 Ne due migkanlabkanlab ne me baha
\q2 ne migmanlihawang puun te kalayag diye te tangkaan din.
\b
\q1
\v 14 Ne migpaluluhung puun te langit
\q2 wey migpanguleyi ka Magbebaye ne Manama.
\q1
\v 15 Migpakekilat sikandin wey nenekegsuwey-suwey ka me kuntere din.
\q2 Egpekeiling seeye te me pane ne iyan egpuunan ne nakapallahuy sikandan.
\q1
\v 16 Tenged te subla ne langet te Magbebaye ne Manama, te me kuntere din,
\q2 insuhu din ka kinariraleman te dahat wey ka pabunsuranan te kalibutan
\q2 ne egkalekisan.
\q1
\v 17 Ne migpamaneug sikandin puun diye te dibabew wey ingkuwa a nikandin
\q2 wey impahakap a puun te maralem ne weyig.
\q1
\v 18 Inluwas a nikandin puun te maresen ne kuntere ku,
\q2 wey puun te eg-ehet keddi ne manmanekal pad keddi.
\q1
\v 19 Inlusuran a nikandan te timpu te migsalerep a te karereetan,
\q2 piru impangabangan a te Magbebaye ne Manama.
\q1
\v 20 In-uyan a nikandin diye te inged ne ware karereetan;
\q2 inluwas a nikandin tenged su nahale ma sikandin keddi.
\b
\q1
\v 21 Indasahan a te Magbebaye ne Manama tenged te peggimu ku te matareng
\q2 wey impanalanginan a nikandin tenged su wara a miggimu te sale.
\q1
\v 22 Intuman ku ka me pamaahi te Magbebaye ne Manama;
\q2 wey wara a mig-engked te Manama eyew eggimu te mareet.
\q1
\v 23 Intuman ku ka langun ne me balaud din
\q2 wey wara ku inniyuhi ka me suhu din.
\q1
\v 24 Ware igkarey-ew rin keddi diye te tangkaan din
\q2 su migpanalliye e ma te sale.
\q1
\v 25 Indasahan a te Magbebaye ne Manama sumale te pegkamatareng ku
\q2 wey sumale te pegkamalinis ku diye te tangkaan din.
\b
\q1
\v 26 “E Magbebaye ne Manama, matinumanen ka te seeye se migmatinumanen keykew
\q2 wey meupiya ka iya te seeye se ware sale.
\q1
\v 27 Meupiya ka te seeye se me malinis se me pusung
\q2 wey migpakita ka te kareet te seeye se maddeet ne etew.
\q1
\v 28 Egluwasen nu ka me mapariralemen
\q2 piru intengtengan nu ka me hambuhen wey impariralem nu sikandan.
\b
\q1
\v 29 E Magbebaye ne Manama, sikeykew ka sulu ku,
\q2 wey sikeykew ka kalayag ku ke marusilem ka dalan ku.
\q1
\v 30 Su egpakasukul a te sabeka ne punduk te sundalu
\q2 pinaahi keykew wey egkeumbetut ku ka alabat te siyudad pinaahi te bulig nu.
\b
\q1
\v 31 Ware seyyup te pamaahi nu, Manama.
\q2 Napamalehetan ne malehet ka me saad nu
\q2 wey iling ka te kalasag te seeye se langun ne mig-aput diye te keykew.
\q1
\v 32 Su hentew bes ka Manama, angin e keykew Magbebaye?
\q2 Ne hentew bes ka batu, angin e keykew Manama ney?
\q1
\v 33 Sikeykew se Manama iyan ka malig-en ne aputanan ku
\q2 wey innimu nu ka dalan ku ne ware karereetan.
\q1
\v 34 \x - \xo 22:34: \xt Hab 3:19.\x*Ne innimu nu ka me paa ku iling te paa te usa
\q2 wey impariyu a nikeykew te karereetan diye te kabubunganan.
\q1
\v 35 Imbasbas din ka me belad ku te pegbubunu
\q2 su eyew egpekeuyamu a te piet ne burunsi.
\b
\q1
\v 36 Imbehayan a nikeykew te kalasag te kaluwasan,
\q2 wey neyimu a ne mabantug tenged te bulig nu.
\q1
\v 37 Impamaluag nu ka dalan ku
\q2 wey wara a nakarugsu.
\q1
\v 38 Impanalukunan ku ka me kuntere ku wey indereetan ku sikandan
\q2 wey ware ku sikandan peen-enengi taman te nahule dan.
\q1
\v 39 Indereetan ku sikandan patamtamani wey kenad e sikandan egpakasasindeg.
\q2 Ne nenapeled sikandan diye te paa ku.
\q1
\v 40 Tenged su imbehayan a nikeykew te keseg para te pegbubunu,
\q2 wey impepanimbuel nu ka me kuntere ku diye te tangkaan ku.
\q1
\v 41 Impepallahuy nu ka me kuntere ku,
\q2 wey indereetan ku ka seeye se migdumut keddi.
\q1
\v 42 Migpamitew sikandan te egpakaluwas kandan, piru ware nakita ran;
\q2 migpangananey sikandan keykew Magbebaye ne Manama piru ware nu sikandan tabaka.
\q1
\v 43 Ne inlupet ku sikandan iling kareisek te alinepung te tane.
\q2 Intami ku sikandan wey intamisak iling te basak diye te me dalan.
\b
\q1
\v 44 Inluwas a nikeykew puun te migribildi ne keet-etawan ku.
\q2 Imbulihan a nikeykew te langun ne pegbubunu ku su eyew sikeddi ded ka pangulu te me nasud.
\q2 Ne duen e mig-ikul keddi ne me etew ne ware ku neileyi.
\q1
\v 45 Ne mig-usengul e ka me lapu diye te tangkaan ku
\q2 wey te pegkarineg dan meyitenged keddi, migparuma-ruma ran e keddi.
\q1
\v 46 Nawaraan sikandan te kabulut,
\q2 wey migparani sikandan keddi puun te malig-en ne ugpaan dan ne migkelkel.
\b
\q1
\v 47 Malenggew ka Magbebaye ne Manama! Egdeyrayen ku ka talagpangabang ku!
\q1 Ne igpanengneng ka kabantug nu te makeseg ne Manama ne migluwas keddi.
\q1
\v 48 Ne ka Manama ka migbulig keddi te pegtalu te me kuntere ku
\q2 wey impariralem din te pegmandu ku ka me etew.
\q1
\v 49 Impariyu a nikeykew puun te me kuntere ku
\q2 wey impepanalu a nikeykew kandan,
\q2 wey inluwas a nikeykew puun te me etew ne mabbulut.
\b
\q1
\v 50 \x - \xo 22:50: \xt Rum 15:9.\x*Purisu egdeyrayen ku sikeykew, Magbebaye ne Manama diye te elat-elat te me nasud.
\q1 Eg-ulahing a te me pegdeyrey para te ngaran nu. Sa lahat ng bansa kita'y pupurihin Ang karangalan mo'y aking aawitin. ALT Ne diye (te elat-elat) te me nasud, egdeyrayen ku sikeykew Magbebaye ne Manama wey eg-ulahingan ku sikeykew te me pegdeyrey.
\q1
\v 51 Imbehayan nu te dakel ne kapanaluwan ka in-alam nu ne Hari
\q2 wey impapitew nu ka geyinawa ne kene egkabalbalawan diye te in-alam nu,
\q2 ne iyan si Dabid, wey diye te me kabuhalan din taman te ware egtamanan.”
\c 23
\s Ka katamanan ne lalag ni Dabid
\p
\v 1 Si Dabid ne anak ni Hisi iyan ka etew ne innimu te Manama ne mabantug wey in-alam sikandin ne Hari te Manama ni Hakub, wey sikandin ka talaggimu te meupiya ne me ulahingen diye te Israil. Seini ka katamanan ne me lalag ni Dabid:
\b
\q1
\v 2 “Ka panisingan te Manama migpakiglalag pinaahi keddi
\q2 wey impanulua ke nekey ka eglalahen ku.
\q1
\v 3 Ne migkahiyan a te Manama te Israil ne iyan ded ka talagpangabang te Israil ne miggenendue,
\q1 ‘Ke egmandu ka sabeka ne etew duma te katareng wey kahaldek te Manama,
\q1
\v 4 egsile sikandin diye te me etew iling kalayag te maselem,
\q2 wey iling te aldew ne eglayag te maselem ne ware gapun,
\q2 wey iling te uran ne egpatubu te me hilamunen diye te tane.’
\b
\q1
\v 5 “Ne nakataha ka Manama te iling due ka pegmandu ku wey te pamilya ku tenged su miggimu sikandin te kasabutan ne ware egtamanan duma keddi,
\q1 naay-ayaran seini wey kene egkabalbalawan.
\q1 Ne egpangabangan a nikandin layun
\q2 wey igbehey rin ka langun ne eg-im-imanen ku.
\q1
\v 6 Piru ka ware karuan ne me etew egpekeiling te me duhi ne igdegpak de,
\q2 su kene seini egkahen-genan.
\q2
\v 7 Piru ka etew ne eggen-gen kayi, keilangan ne due himan ne putew wey ke subeng naa te delreg,
\q2 wey egkewugmas iya seini te hapuy diye te natahuan kayi.”
\s Ka sundalu ni Dabid ne me bahani
\r (1 Kru. 11:10-41)
\p
\v 8 Seini ka me ngaran te me bahani ne me etew ni Dabid: si Husibasibit ne sabeka ne Takunihanun, ne iyan pangulu te Tatelu ne me Bahani. Nakapatey sikandin te walu ne hatus (800) ne me etew pinaahi te kelaab te sabeka re ne pegpabunbunuey.
\p
\v 9 Ka ikarangeb kandin iyan si Ilyasar ka anak ni Dudu ne matig-Ahu. Sabeka sikandin te tatelu ne me bahani ne migduma ki Dabid te pegganggat te me Pilistihanun ne miglibulung para te pegbubunu. Ne nakapallahuy ka me Israilita,
\v 10 piru migpalunggehaat mule sikandin wey migpakig-ehet te me Pilistihanun taman te napu-pu e ka belad wey hendue te kene din e egkalekaan ka kampilan din. Ne impapanalu sikandin te Magbebaye ne Manama te dakel ne kapanaluwan te sika ne aldew. Ne migmanlibed ka namallahuy ne me sundalu ne Israilita eyew te pegpanguwa naan de te me kasangkapan te me minatey.
\p
\v 11 Ne ka ikatelu iyan si Sama ne anak ni Agi ne matig-Harar. Te miglibulung ka me Pilistihanun diye te Lihi, ke hendei due kamet ne neempet te bengag, namallahuy ka me Israilita eyew te pegpanalliya te me Pilistihanun.
\v 12 Piru migpalunggehaat mule si Sama diye te taliware te kamet. Ne in-atubang din ka me Pilistihanun wey impangimatayan din sikandan. Ne impapanalu sikandin te Magbebaye ne Manama te dakel ne kapanaluwan te sika ne aldew.
\p
\v 13 Ne tatelu, te tatelu ne pulu (30) ne pangulu ka miggendiye ki Dabid diye te sulung te Adulam te timpu te tinggaani, ne taheed mule te diye migkekampu te migbangalug diye te Ripaim ka punduk te me Pilistihanun. ALT Te timpu te tinggaani, miggendiye ki Dabid diye te sulung te Adulam ka tatelu, te tatelu ne pulu (30) ne me pangulu, taheed te diyad migkekampu te migbangalug diye te Ripaim ka punduk te me Pilistihanun.
\v 14 Te sika ne timpu, diye si Dabid te malig-en ne inged, wey diyad te Bitlihim ka kampu te me Pilistihanun.
\v 15 Ne migkahi si Dabid, “Amana perem ne meupiya ke due egpakapeinum keddi te weyig ne egpuun te belun ne diye te marani te gumawan te Bitlihim!”
\v 16 Sikan naa ka miggeles-heles miggendiye ka tatelu ne bahani diye te kampu te Pilistihanun wey migsakug te weyig diye te belun ne diye te marani te gumawan te Bitlihim, wey in-uyan dan e seini diye ki Dabid. Piru ware din seini inuma, ke kene, nasi din seini itisa diye te tangkaan te Magbebaye ne Manama isip halad.
\v 17 Ne migkahi sikandin, “Magbebaye ne Manama, kene ku iya seini eg-inumen. Egpekeiling seini te eg-inum te langesa te me etew ne migsugal te umul ran eyew te pegsakug te seini ne weyig.” Seeye naa ka ware din seeye inuma.
\p Seeye ka innimu te tatelu ne bahani ne me etew.
\p
\v 18 Ne si Abisay ne suled ni Huwab, ne anak ne lukes ni Siruya, iyan pangulu te seeye se tatelu ne pulu (30).  Nekeyimatey sikandin te tatelu ne hatus (300) ne etew ne iyan din inggamit ka kelaab din, sikan naa ka neyimu sikandin ne mabantug iling te seeye se tatelu.
\v 19 Sikandin ka subla ne mabantug te tatelu ne pulu (30) wey neyimu ne pangulu ran, piru ware sikandin nakalagkes te seeye se tatelu.
\p
\v 20 Ne nekeyimu te mabantug ne me himu si Binayas ne anak ni Huyada ne sabeka ne mabulut ne matig-Kabsiil. Nakapatey sikandin te daruwa ne mabbantug ne matig-Muwab ne me bahani. Te timpu te tingmaagsil, migtupang sikandin diye te lungag wey nekeyimatey sikandin te liyun.
\v 21 Ne nakapatey sikandin te mateles ne lukes ne Ihiptuhanen. Minsan miggehen-gen ka Ihiptuhanen te kelaab piru miggendiyaan sikandin ni Binayas ne mig-uyan te tuked wey in-ahew rin ka kelaab wey innimatayan din e sikandin ne iyan inggamit ka kelaab din mismu.
\v 22 Sika ka innimu ni Binayas ne anak ni Huyada ne sabeka te seeye se tatelu ne pulu (30) ne me bahani.
\v 23 Subla sikandin ne talahuren du te seeye se tatelu ne pulu (30) piru ware sikandin nekeiling te tatelu. Ne innimu sikandin ni Dabid ne pangulu te me talagbantey rin.
\p
\v 24 Ka duma ne sakup te tatelu ne pulu (30) ne bahani iyan ensi:
\li Asahil, ne suled ni Huwab,
\li si Ilhanan, ne anak ni Dudu ne matig-Bitlihim,
\li
\v 25 si Sama wey si Ilika ne me matig-Harud,
\li
\v 26 si Hilis ne matig-Pilit,
\li si Ira ne anak ni Ikkis ne matig-Tikuwa,
\li
\v 27 si Abisir ne matig-Anatut,
\li si Mabunay ne matig-Husa,
\li
\v 28 si Salmun ne matig-Ahu,
\li si Maharay ne matig-Nitupa,
\li
\v 29 si Hilib, ne anak ni Baana ne matig-Nitupa,
\li si Itay, ne anak ni Ribay ne matig-Gibiya diye te Binhamin,
\li
\v 30 si Binayas ne matig-Piratun,
\li si Hiday ne diye migpuun te bangalug ne marani te Gaas,
\li
\v 31 si Abiyalbun ne matig-Araba,
\li si Asmabit ne matig-Bahurim,
\li
\v 32 si Ilyaba ne matig-Saalbun,
\li wey ka me anak ni Hasin,
\li si Diyunatan,
\li
\v 33 si Sama ne matig-Harar,
\li si Ahiyam, ne anak ni Sarar ne matig-Harar ded,
\li
\v 34 si Ilipilit, ne anak ni Ahasbay ne matig-Maaka,
\li si Ilyam, ne anak ni Ahitupil ne matig-Gilu,
\li
\v 35 si Hisru ne matig-Kamil,
\li si Paaray ne matig-Arbay,
\li
\v 36 si Igal, ne anak ni Natan ne matig-Suba,
\li si Bani ne matig-Gad,
\li
\v 37 si Silik ne matig-Amun,
\li si Naharay ne matig-Biirut, ne talag-uyan te panganiban ni Huwab ne anak ni Siruya,
\li
\v 38 si Ira wey si Garib ne matig-Hatir,
\li
\v 39 wey si Uryas ne Hitihanun.
\p Tatelu ne pulu wey pitu (37) sikandan langun.
\c 24
\s Ka pegseel ni Dabid te keet-etawan
\r (1 Kru. 21:1-27)
\p
\v 1 Ne nabelu e man-e amana ka Magbebaye ne Manama te me Israilita wey imbanasalan din si Dabid te pegpakig-ehet kandan. Ne migkahi ka Magbebaye ne Manama, “Hipanew ka wey seela nu ka matig-Israil wey ka matig-Huda.”
\v 2 Purisu ingkahiyan ni Dabid si Huwab ne pangulu te me sundalu, “Hendiyei niyu ka langun ne tribu te Israil puun te Dan peendiye te intiru ne Israil\f + \fr 24:2 \ft Te Hibruwanen: Dan peendiye te Birsiba.\f* wey seela niyu ka me sundalu eyew egkanengnengan ku ka kasulug dan.”
\p
\v 3 Piru migtabak si Huwab, “Meupiya perem ke egpamasalihen te Magbebaye ne Manama te mahatus (100) ne lupi ka kasulug te keet-etawan nu kuntee, wey meupiya perem ke egkakita nu seini. Piru mahal ne Hari, mania te igkeupii nu ne eggimuwen seini?”
\v 4 Piru impatuman iya te Hari engki Huwab wey te me pangulu te sundalu ka suhu din. Purisu miggipanew e si Huwab wey ka me pangulu te me sundalu eyew te pegseel te keet-etawan te Israil.
\p
\v 5 Ne miglapas sikandan te Hurdan wey migbunsud e sikandan ka egseel puun te Aruwir wey puun te siyudad ne diye te elat-elat te bangalug, peendiye te Gad wey taman Hasir.
\v 6 Ne migginguma sikandan diye te Gilyad wey diye te Kadis diye te tane te Hitihanun. Ne migginguma sikandan diye te Dan, wey miglingut dan e diye te Sidun.
\v 7 Ne miggendiyad sikandan te siyudad ne Tiru ne napalingutan te malig-en, makepal wey matikang ne alad, wey diye te siyudad te me Hibihanun wey me Kanaanhanun. Ne nataman, miggendiyad sikandan te Birsiba diye te igkakawanan ne balabahan dapit te igsile te Huda.
\v 8 Pegkeimpus te siyam ne bulan wey daruwa ne pulu (20) ne aldew, te nalingut dan e ka intiru ne tane, mig-uli dan e diye te Hirusalim.
\v 9 Ne innangen ni Huwab diye te Hari ka kasuluhan te langun ne etew: ne due walu ne hatus ne libu (800,000) ne maagsik ne me lukes diye te Israil ne eleg ne egkeyimu ne sundalu, wey lalimma ne hatus ne libu (500,000) ka diye te Huda.
\p
\v 10 Piru nekegsendit si Dabid te pegkeimpus din te egseel ka me etew. Ne ingkahiyan ni Dabid ka Magbebaye ne Manama, “Nakasale a te dakel tenged te innimu ku. Ne kuntee egpeyid-u-hid-u a keykew, Magbebaye ne Manama. Awaa nu ubag ka sale ku, tenged su nekeyimu a te subla ne keungelan.”
\p
\v 11 Te peggimata ni Dabid te maselem, innangenan e te Magbebaye ne Manama si Gad ne prupita ni Dabid te miggenendue,
\v 12 “Hendiyei nu si Dabid wey kahii nu, ‘Seini ka ingkahi te Magbebaye ne Manama: egbehayan ku sikeykew tatelu ne eg-alaman. Alam ka te sabeka kayi wey eggimuwen ku seini diye te keykew.’ ”
\v 13 Purisu innendiyaan e ni Gad si Dabid wey mig-insaan, “Hendei kayi te tatelu ka eg-alamen nu ne igdusa te Magbebaye ne Manama keykew? Tatelu\f + \fr 24:13 \ft Te Hibruwanen: pitu.\f* naa ne leg-un ne bitil kayi te nasud nu, wey ke tatelu naa ne bulan ne egpakapalpallahuy ka puun te pegpanlupug keykew te me kuntere nu, wey ke karereetan naa kayi te nasud nu seled te tatelu ne aldew? Na kuntee, sumsumana nu ke nekey ka igtabak ku te migsuhu keddi.”
\p
\v 14 Ne migtabak si Dabid, “Amana a nalaggew. Piru meupiya pad ke egdusaan ki te Magbebaye ne Manama, su amana ma sikandin ne hihid-uwen, du te etew ka egdusa kanta.”
\p
\v 15 Purisu impeuyanan te karereetan te Magbebaye ne Manama ka Israil puun te maselem taman te ingkerew ne aldew. Ne due pitu ne pulu ne libu (70,000) ne etew ne nenammatey puun te Dan peendiye te Birsiba.
\v 16 Te hapit e egdereeti te panalihan ka Hirusalim, nekegsendit e ka Magbebaye ne Manama te karereetan ne neyitabu wey migkahiyan din ka panalihan ne migdereet te me etew, “Eleg e! Isanggel nud sika se eggimuwen nu.” Te seeye ne timpu, ka panalihan te Magbebaye ne Manama diye te diekanan ni Arawuna ne Hibusihanun.
\p
\v 17 Ne nakita ni Dabid ka panalihan ne migdereet te me etew wey migkahiyan din ka Magbebaye ne Manama, “Nakasale a wey nekeyimu a te mareet. Piru nekey ka neyimu te seini se me etew ne nekeiling te me karniru? Sikeddi ka duseyi nu wey ka pamilya ku.”
\p
\v 18 Te seeye ne aldew, miggendiye si Gad ki Dabid wey migkahi, “Hendiye ka te diekanan ni Arawuna ne Hibusihanun wey himu ka te altar diye para te Magbebaye ne Manama.”
\v 19 Ne intuman ni Dabid ka insuhu te Magbebaye ne Manama sumale te ingkahi ni Gad kandin.
\v 20 Te pegpantew ni Arawuna, nakita rin si Dabid wey ka me etew rin ne egpeendiye te kandin. Ne migligwang si Arawuna wey miglangkeb diye te tane diye te tangkaan ni Dabid isip pegtahud kandin.
\v 21 Ne migkahi si Arawuna, “Mahal ne Hari, mania te miggendini ka keddi te suluhuanen nu?”
\p Ne migtabak si Dabid, “Miggendini a eyew te pegbeli te diekanan nu eyew eggimuwan ku te altar para te Magbebaye ne Manama, eyew egsanggel e ka karereetan.”
\p
\v 22 Ne ingkahiyan ni Arawuna ka Hari, “Ahalen ne Hari, kua nu ka minsan nekey ne igkahale nu wey ihalad nu seini. Due me baka seini para igpanubad ne egtutungen, wey due degma me kasangkapan te pegdiriek, wey me yuggu te baka ne egkahamit isip igtemeg.
\v 23 Ne imbehey re seeye se langun ni Arawuna diye te Hari wey ingkahiyan din sikandin, “Egdawaten perem te Magbebaye ne Manama ne iyan ka Manama nu ka igpanubad nu.”
\p
\v 24 Piru ingkahiyan te Hari si Arawuna, “Kene, egbeliyen ku seini puun keykew! Kena egpanubad te Magbebaye ne Manama ne iyan ka Manama ku te igpanubad ne egtutungen ne ware ku bayari.” Purisu imbeli ni Dabid te lalimma ne pulu (50) ne timman ne seleppi ne pelata ka diekanan wey ka me baka.
\v 25 Ne miggimu si Dabid te altar diye para te Magbebaye ne Manama wey migpanubad din e te igpanubad ne egtutungen wey te me panubad para te keupianan. Ne intabak e te Magbebaye ne Manama ka me peg-ampu ni Dabid para te nasud wey naawe e ka karereetan diye te Israil.
