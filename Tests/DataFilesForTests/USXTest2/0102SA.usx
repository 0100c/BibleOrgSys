<?xml version="1.0" encoding="utf-8"?>
<usx version="2.0">
  <book code="2SA" style="id">Matigsalug Version</book>
  <para style="ide">UTF-8</para>
  <para style="h">2 Samwil</para>
  <para style="toc1">2 Samwil</para>
  <para style="toc2">2 Samwil</para>
  <para style="toc3">2Sam</para>
  <para style="mt2">Ka igkarangeb ne baseen ni</para>
  <para style="mt1">Samwil</para>
  <para style="is">Igpewun-a</para>
  <para style="ip">Ka <char style="bk">Ikarangeb ne Samwil</char> iyan ka sumpul te <char style="bk">an-anayan ne Samwil</char>. Seini ka guhuren te peghari ni Dabid: te an-anayan diye sikandin migmandu te Huda ne diye dapit te igkakawanan ne balabahan dapit te igsile, (Kapitulu 1-4) wey nataman diyad e te intiru ne nasud, lagkes ka Israil ne diye te igkahibang ne balabahan dapit te igsile (Kapitulu 5-24). Naay-ayaran te egguhud ka seini ne guhuren meyitenged ke immenu ni Dabid te pegpakig-ehet te me kuntere din diye te seled te nasud wey diye te duma ne me nasud eyew egmaluag ka migharian din wey eyew egmaresen ka peghari din. Impahunsilingan si Dabid ne dakel se pegpalintutuu wey pegtahud te Manama, wey egkateu ne eg-angey te geyinawa te keet-etawan din. Piru minsan pad due, masumpit wey andam degma sikandin ne eggimu te makaalat-halat ne sale eyew egkaangken din ka kandin mismu ne igkeupii wey eg-im-imanen. Piru te impapitew e te Magbebaye ne Manama diye kandin ka sale din pinaahi te prupita te Magbebaye ne Manama ne si Natan, mig-inniyuhan din e ka me sale din wey indawat din ka impeuyan ne legpad ne igpaneem-neem kandin te Manama.</para>
  <para style="ip">Ka peg-ugpe wey keupianan ne neyimu ni Dabid, amana ne nakapamula diye te pusung wey suman-suman te me Hibruwanen. Sikan naa, te timpu ne miggingumaan te mangune-kune ne keyirapan ka nasud, wey te timpu ne egkeupian sikandan ne duen e man-e lein ne Hari dan, iyan dan igkeupii ka etew ne “anak ni Dabid,” ke sikanta pa, kabuhalan ni Dabid ne egpekeiling ded iya kandin.</para>
  <para style="iot">Ka nenasulat te seini ne baseen</para>
  <para style="io1">Ka peghari ni Dabid diye te Huda 1:1–4:12</para>
  <para style="io1">Ka peghari ni Dabid te intiru ne Israil 5:1–24:25</para>
  <para style="io2">a. Ka an-anayan ne me leg-un 5:1–10:19</para>
  <para style="io2">b. Ka peg-ahew ni Dabid te asawa ni Uryas 11:1–12:25</para>
  <para style="io2">c. Kasamuk wey keyirapan 12:26–20:26</para>
  <para style="io2">d. Ka mewuri ne me leg-un 21:1–24:25</para>
  <chapter number="1" style="c" />
  <para style="s">Ka pegpataha ki Dabid ne migpatey e si Saul</para>
  <para style="p">
    <verse number="1" style="v" />Ne miglibed e ensi Dabid duma te me duma rin diye te Siklag te natalu ran e ka me Amalikanhun, wey te seeye ne timpu, neyimatayan e si Saul. Ne diye pad sikandan mig-uugpe te siklag seled te tatelu ne aldew. <verse number="2" style="v" />Te igkatelu e ne aldew, due etew ne miglepew puun te kampu ni Saul ne nahisi se kumbale wey epungen se ulu. Te pegginguma te seeye ne etew diye ki Dabid, miglangkeb e sikandin diye te tangkaan ni Dabid isip pegtahud kandin. <verse number="3" style="v" />Ne mig-insaan sikandin ni Dabid, “Hendei ka migpuun?”</para>
  <para style="p">Ne migtabak sikandin, “Migpallahuy a ligkat te kampu te me Israilita.” <verse number="4" style="v" />Ne migkahi si Dabid, “Pangguhuri a ke nekey ka neyitabu.”</para>
  <para style="p">Ne migtabak sikandin, “Nenakapallahuy ka me Israilita ne me sundalu puun te bunuanan, wey masalig ka naddeetan wey nenammatey. Nakalagkes pad iya si Saul wey ka anak din ne si Diyunatan.”</para>
  <para style="p">
    <verse number="5" style="v" />Ne mig-insaan e man-e sikandin ni Dabid, “Immenu nu te pegkataha te namatey e ensi Saul wey ka anak din ne si Diyunatan?”</para>
  <para style="p">
    <verse number="6" style="v" />
    <note caller="-" style="x">
      <char style="xo" closed="false">1:6-10: </char>
      <char style="xt" closed="false">1Sam 31:1-6; 1Kru 10:1-6.</char>
    </note> Ne migtabak sikandin, “Nakasalengan te diya a te bubungan te Gilbuwa wey nakita ku si Saul ne migpanukaddel naan de te deldeg din. Ne suble e ne marani kandin ka me kuntere din ne migmangukudde wey migmanguntud te karwahi. <verse number="7" style="v" />Te peglilingey rin, nakita a nikandin wey in-umew ad nikandin. Ne migtabak a, ‘Nekey a ahalen?’ <verse number="8" style="v" />Ne mig-insaan a nikandin, ‘Hentew ka-a?’ Ne migtabak a, ‘Amalikanhun a.’ <verse number="9" style="v" />Ne migkahiyan a nikandin, ‘Parani ka kayi wey himatayi ad su nabaybayaran ad te masakit wey hapit ad egpatey.’ <verse number="10" style="v" />Purisu imparaniyan ku sikandin wey innimatayan kud su nakanengneng a ne kenad e sikandin egkeuyag te insahapan din. Ne ingkuwa kud e ka kuruna ne ingkukuruna rin wey ka bakelew ne imbebakelew rin wey in-uyan kud e kayi te keykew ahalen.”</para>
  <para style="p">
    <verse number="11" style="v" />Ne inggisi ni Dabid ka kumbale din, wey impanggisi degma te me duma rin ka me kumbale dan. <verse number="12" style="v" />Ne migmaninehew sikandan wey migmandalawit wey ware migmangeen taman te nasagkup e tenged ki Saul wey te anak din ne si Diyunatan wey te keet-etawan te Manama, wey te kabuhalan te Hibruwanen ne nenammatey diye te bunuanan.</para>
  <para style="p">
    <verse number="13" style="v" />Ne mig-insaan e man-e ni Dabid ka lukes-lukes ne migpangguhud kandin, “Hendei ka mig-ugpe?”</para>
  <para style="p">Ne migtabak sikandin, “Anak a te lapu ne mig-ugpe kayi te inged niyu. Sabeka a ne Amalikanhun.” <verse number="14" style="v" />Ne mig-insaan e man-e sikandin ni Dabid, “Mania te ware ka naaldek te peggimatey te in-alam te Magbebaye ne Manama?” <verse number="15" style="v" />Nataman, mig-umew e si Dabid te sabeka te me sundalu rin wey migkahiyan, “Himatayi nu sikandin!” Purisu intibas din e iya ka Amalikanhun wey migpatey rin e. <verse number="16" style="v" />Ne migkahi si Dabid, “Sikeykew red ka egkalebut te kamatayen nu su sikeykew mismu ka migpamalehet te pegkeetew nu te pegkahi nu te, ‘Innimatayan ku ka in-alam te Magbebaye ne Manama.’”</para>
  <para style="s">Ka ulahingen ni Dabid te peglungku ki Saul wey ki Diyunatan</para>
  <para style="p">
    <verse number="17" style="v" />Ne miggimu si Dabid te ulahingen te peglungku meyitenged engki Saul wey te anak din ne si Diyunatan, <verse number="18" style="v" /><note caller="-" style="x"><char style="xo" closed="false">1:18: </char><char style="xt" closed="false">Huswi 10:13.</char></note> wey migsuhu sikandin ne igpanulu seini te keet-etawan te Huda.<note caller="+" style="f"><char style="fr" closed="false">1:18 </char><char style="ft" closed="false">‘Ka pane’ ka ngaran te ulahingen piru kene ne klaru diye te Hibruwanen ne linalahan.</char></note> Ne nasulat seini diye te libru ni Yasar. Miggenendue seini,</para>
  <para style="q1">
    <verse number="19" style="v" />“He Israil, due mismu te bubungan nu pangimatayi</para>
  <para style="q2">ka me talahuren ne me pangulu nu!</para>
  <para style="q1">Ne nenammatey degma ka me bahani!</para>
  <para style="q1">
    <verse number="20" style="v" />Kene nu ipanengneng diye te Gat</para>
  <para style="q2">wey kene nu ipangguhud diye te deralanen te Askilun.</para>
  <para style="q1">Su kema ke egmanletu-letu te kahale ka me mengebay ne Pilistihanun</para>
  <para style="q2">wey ka me malitan ne anak te me etew ne ware migpalintutuu te Manama!</para>
  <para style="b" />
  <para style="q1">
    <verse number="21" style="v" />“Sikaniyu se me bubungan te Gilbuwa,</para>
  <para style="q2">warad e uran wey demmug due te kaniyu</para>
  <para style="q2">wey warad e egkahaani ne trigu ne ighalad puun te me kamet due te kaniyu!</para>
  <para style="q1">Su diye nalinditi ka kalasag te bahani ne etew ne iyan si Saul</para>
  <para style="q2">wey kenad e egmasinaw pinaahi te pegbaluhu te lana.</para>
  <para style="q1">
    <verse number="22" style="v" />Ne migmalampusen ensi Saul wey si Diyunatan</para>
  <para style="q2">te pegpakigbunu pinaahi te kampilan dan wey pane.</para>
  <para style="q1">Ne masulug ka me kuntere dan</para>
  <para style="q2">ne impangimatayan dan.</para>
  <para style="b" />
  <para style="q1">
    <verse number="23" style="v" />“Taheed te neuyag pad ensi Saul wey si Diyunatan, inggeyinawaan amana sikandan te me Israilita,</para>
  <para style="q1">wey migpeunungey sikandan taman te kamatayen.</para>
  <para style="q2">Meiyal pad sikandan ne egpawaheswes du te me agila</para>
  <para style="q2">wey manekal pad sikandan du te me liyun.</para>
  <para style="b" />
  <para style="q1">
    <verse number="24" style="v" />“Me malitan te Israil,</para>
  <para style="q2">sinehawi niyu si Saul ne iyan migsaluub kaniyu te mahal ne kumbale<note caller="+" style="f"><char style="fr" closed="false">1:24 </char><char style="ft" closed="false">Malalab ka batek te kumbale.</char></note> wey mateles amana,</para>
  <para style="q2">wey ka migdayan-dayan te me bulawan te me kumbale niyu.</para>
  <para style="b" />
  <para style="q1">
    <verse number="25" style="v" />“Nenammatey ka me bahani diye te bunuanan.</para>
  <para style="q2">Ne namatey si Diyunatan diye te me bubungan niyu.</para>
  <para style="b" />
  <para style="q1">
    <verse number="26" style="v" />“Miglungku a keykew suled Diyunatan,</para>
  <para style="q2">indakelan ku sikeykew te geyinawa!</para>
  <para style="q1">Ne ka geyinawa nu keddi subla pad te geyinawa te me malitan.</para>
  <para style="b" />
  <para style="q1">
    <verse number="27" style="v" />“Nenammatey ka me bahani,</para>
  <para style="q2">wey nallaag ka me panganiban dan te pegbubunu!”</para>
  <chapter number="2" style="c" />
  <para style="s">Ka peggimu ki Dabid ne Hari</para>
  <para style="p">
    <verse number="1" style="v" />Nataman, mig-inse si Dabid te Magbebaye ne Manama ne migkahi, “Eggalin e naan e eg-ugpe diye te sabeka te me lungsud te Huda?”</para>
  <para style="p">Ne migtabak ka Magbebaye, “Uya.”</para>
  <para style="p">Ne mig-inse e man-e si Dabid, “Hendei dapit?”</para>
  <para style="p">Ne migtabak ka Magbebaye, “Diye te Hibrun.” <verse number="2" style="v" /><note caller="-" style="x"><char style="xo" closed="false">2:2: </char><char style="xt" closed="false">1Sam 25:42-43.</char></note> Purisu miggendiyad e si Dabid duma te daruwa ne asawa rin ne ensi Ahinuwam ne matig-Hisril wey si Abigil ne impamalu rin ki Nabal ne matig-Karmil. <verse number="3" style="v" />Ne induma ni Dabid ka me etew rin duma te me pamilya ran wey diyad sikandan migmangugpe te Hibrun, wey diye te me lungsud kayi. <verse number="4" style="v" /><note caller="-" style="x"><char style="xo" closed="false">2:4: </char><char style="xt" closed="false">1Sam 31:11-13.</char></note> Ne migmangendiye te Hibrun ka me etew te Huda wey mig-itisan dan e te lana ka ulu ni Dabid isip Hari te intiru ne Huda.</para>
  <para style="p">Te impangguhuran dan e si Dabid ne iyan miglebeng ki Saul ka matig-Habis Gilyad, <verse number="5" style="v" />migsuhu e si Dabid te sabeka ne etew eyew egpakahiyan ka matig-Habis, “Egpanalanginan kew te Magbebaye ne Manama tenged te keupiya niyu te ahalen niyu ne si Saul pinaahi te peglebeng kandin. <verse number="6" style="v" />Ne meupiya perem ne igpapitew te Magbebaye ne Manama ka keupiya rin wey ka pegkamatinumanen din due te kaniyu. Ne eggimu a te meupiya due te kaniyu tenged te peggimu niyu rue. <verse number="7" style="v" />Ne kuntee, nekal-nekal kew wey bulut-bulut kew tenged su migpatey e si Saul ne ahalen niyu, wey mig-itisan ad te lana te me etew kayi te Huda isip Hari dan.”</para>
  <para style="s">Ka pegpeehetey te pamilya ni Dabid wey ni Saul</para>
  <para style="p">
    <verse number="8" style="v" />Te seeye ne timpu, miggendiye te inged ne Mahanaim si Abnir ne pangulu te me sundalu ni Saul ne anak ni Nir duma te anak ni Saul ne si Isbusit. <verse number="9" style="v" />Ne innimu rin ne Hari si Isbusit diye te inged ne Gilyad, Ashuri, Hisril, Ipraim, Binhamin, wey diye te intiru ne Israil. <verse number="10" style="v" />Hep-at ne pulu (40) ne leg-un ka idad ni Isbusit te migbunsud sikandin ka mighari te Israil. Ne mighari sikandin seled te daruwa ne leg-un.</para>
  <para style="p">Piru si Dabid ded ka in-iila ne Hari te me etew diye te Huda. <verse number="11" style="v" />Ne mighari si Dabid diye te Huda seled te pitu ne leg-un wey hen-em ne bulan, taheed te diye din mig-ugpe te Hibrun.</para>
  <para style="p">
    <verse number="12" style="v" />Nataman, miggendiye si Abnir ne anak ni Nir te Gibyun puun te Mahanaim duma te me etew ni Isbusit. <verse number="13" style="v" />Ne insinug-ung sikandan ni Huwab ne anak ni Siruya wey te me etew ni Dabid diye te innimu ne lanew diye te Gibyun, wey migpatalipahey sikandan ne naminnuu diye te ilis te innimu ne lanew. <verse number="14" style="v" />Ne migkahiyan ni Abnir si Huwab, “Egpeg-eheten ta ka me sundalu ta kayi te tangkaan ta.”</para>
  <para style="p">Ne migtabak si Huwab, “Ne uya!”</para>
  <para style="p">
    <verse number="15" style="v" />Ne migmanasindeg e ka sapulu wey daruwa te me sundalu ni Isbusit ne egpuun te kabuhalan ni Binhamin wey ka sapulu wey daruwa degma te me etew ni Dabid. <verse number="16" style="v" />Ne migpahen-geney ka tagse sabeka te ulu ran wey migparugsuey e sikandan, sikan naa ka nenammatey sikandan langun. Purisu migngaranan e ka seeye ne inged te Hilkat Hasurim.<note caller="+" style="f"><char style="fr" closed="false">2:16 </char><char style="ft" closed="false">Hilkat Hasurim: Iyan igpasabut kayi ka inged te me kampilan.</char></note> Ka sika ne inged diye te Gibyun.</para>
  <para style="p">
    <verse number="17" style="v" />Ne mangune-kune ka pegpabunbunuey te seeye ne aldew, wey natalu te me etew ni Dabid si Abnir wey ka me etew te Israil. <verse number="18" style="v" />Ne nakaruma ka tatelu ne anak ni Siruya ne ensi Huwab, Abisay, wey si Asahil. Si Asahil amana ne iiyali ne egpallahuy iling te usa, <verse number="19" style="v" />wey ware din peen-enengi te inlupug si Abnir. <verse number="20" style="v" />Ne miglilingey si Abnir wey mig-inse, “Sikeykew si Asahil?”</para>
  <para style="p">Ne migtabak si Asahil, “Uya.”</para>
  <para style="p">
    <verse number="21" style="v" />Ne migkahi si Abnir, “Kenaad nikeykew lupuha, ke kene dakep kad e te sabeka te me lukes-lukes wey kua nu ka me panganiban din.” Piru ware migpeeneng-eneng si Asahil ka eglupug kandin. <verse number="22" style="v" />Ne migkahiyan e man-e ni Abnir si Asahil, “Peeneng-enengi ad iya nikeykew te eglupug su eyew kena a egkapehes te eggimatey keykew! Egmenuwen ku naan de iya te eg-atubang si Huwab?” <verse number="23" style="v" />Piru ware migpeeneng-eneng si Asahil ka miglupug kandin, sikan naa ka igsundang e ni Abnir te subeng te deldeg din si Asahil wey mig-abas seini diye te peka rin. Napeled sikandin wey namatey e. Ne egsanggel diye te namatayan ni Asahil ka me etew ne egpakabaye dutu.</para>
  <para style="p">
    <verse number="24" style="v" />Piru inlupug mule enni Huwab wey ni Abisay si Abnir. Te eglineb e ka aldew, nekeume e sikandan diye te bubungan te Amma ne lenged te Giya, ne marani te dalan peendiye te mammara ne inged ne kene egkeugpaan diye te Gibyun. <verse number="25" style="v" />Ne impalibulung ni Abnir diye te iddus te bubungan ka me sundalu ne egpuun te tribu ni Binhamin eyew te pegpangandam te pegbubunu. <verse number="26" style="v" />Ne mig-inse si Abnir ki Huwab ne migpanguleyi, “Egmabunbunuey ki naan en iya te ware egtamanan? Ware ke naa nakamaan-maan te kasumpitan ka egpangkusan kayi? Ken-u nu naa egsapari ka me etew nu te peglupug te me suled dan?”</para>
  <para style="p">
    <verse number="27" style="v" />Ne migtabak si Huwab, “Igpahunlibet ku te Manama ne ware kapatayan, ne emun ke ware nu lalaha sika, egparahasdahasan kew iya perem te eglupug te me etew ku taman te egkapawe.” <verse number="28" style="v" />Purisu imparahing e ni Huwab ka trumpita wey migpeeneng-eneng e ka langun te peglupug te me matig-Israil, wey nasanggel e ka bunuanan.</para>
  <para style="p">
    <verse number="29" style="v" />Ne miggipanew ensi Abnir duma te me sundalu rin te napawaan peendiye te Araba. Ne miglapas sikandan te Weyig ne Hurdan wey migpabulus dan ka eggipanew ne diye migbaye te intiru ne Bitrun taman te nekeuma ran diye te Mahanaim.</para>
  <para style="p">
    <verse number="30" style="v" />Ne migpeeneng-eneng e si Huwab ka egpanlupug ki Abnir wey mig-uli e sikandin. Te nalibulung e ni Huwab ka me etew, nanengnengan din ne due sapulu wey siyam (19) ne etew ni Dabid ne nenammatey; ware pad labet ni Asahil. <verse number="31" style="v" />Piru nekeyimatey ka me etew ni Dabid te tatelu ne gatus wey hen-em ne pulu (360) ne etew ne egpuun te kabuhalan ni Binhamin ne sakup ni Abnir. <verse number="32" style="v" />Ne in-angey ran e ka lawa ni Asahil wey inlebeng dan e diye te inlebengan te amey rin diye te Bitlihim. Ne nangipanew e ensi Huwab wey ka me etew rin te intiru ne marusilem, wey nekeuma sikandan diye te Hibrun te egsile e ka aldew.</para>
  <chapter number="3" style="c" />
  <para style="p">
    <verse number="1" style="v" />Seeye ka bunsuranan te naluhey ne pegpeehetey te miglapig te pamilya ni Saul wey te miglapig ki Dabid. Ne nanasnasian ne migmasulug ka me etew ne miglapig ki Dabid piru nahan-ganaran migdeisek ka me etew ne egkuntere kandan.</para>
  <para style="s">Ka me anak ne lukes ni Dabid</para>
  <para style="p">
    <verse number="2" style="v" />Ka me anak ni Dabid ne neetew diye te Hibrun iyan ensi: Amnun ne iyan ka kinakakayan ne anak dan ki Ahinuwam ne matig-Hisril, <verse number="3" style="v" />ka ikarangeb iyan si Kilyab ne anak dan ki Abigil ne balu ni Nabal ne matig-Karmil, ka ikatelu iyan si Absalum ne anak dan ki Maaka ne anak te Hari te Gisur ne si Talmai, <verse number="4" style="v" />ka ikeep-at iyan si Adunyas ne anak dan ki Hagit, ka ikalimma iyan si Sipatiyas ne anak dan ki Abital, <verse number="5" style="v" />wey ka ikeen-em iyan si Itrim ne anak dan ki Igla. Sika ka me anak ni Dabid ne neetew diye te Hibrun.</para>
  <para style="s">Ka pegpasakup ni Abnir ki Dabid</para>
  <para style="p">
    <verse number="6" style="v" />Te sasangan pad ne egpeehetey ka miglapig ki Saul wey ka miglapig ki Dabid, egkahan-ganaran e degma ne egmaresen ne pangulu si Abnir te kalapihan ni Saul. <verse number="7" style="v" />Ne due duwey dengan ni Saul ne anak ni Aya ne egngaranan ki Rispa. Ne ingkahiyan ni Isbusit si Abnir, “Mania te innuliran nu ka duwey te amey ku?” <verse number="8" style="v" />Ne migtabak si Abnir ne nabelu-belu, “Migsuman-suman ke bes ne iling a te asu wey miglapig te Huda? Miglapig e red te amey nu, te pamilya rin, wey te me alukuy rin taman kuntee wey ware ku sikeykew ibehey diye ki Dabid. Ne kuntee, egbayungan a nikeykew ne inlibuhan ku ka sika ne malitan! <verse number="9" style="v" />Ke iling ma rue, meupiya pad ke egbulihan ku si Dabid ne egkatuman ka insaad te Magbebaye ne Manama diye te kandin, wey eglegparan a perem te Manama te mangune-kune ke kene ku sikandin egbulihan. <verse number="10" style="v" /><note caller="-" style="x"><char style="xo" closed="false">3:10: </char><char style="xt" closed="false">1Sam 15:28.</char></note> Ka saad te Manama iyan se iggalin din ka migharian te kabuhalan ni Saul diye ki Dabid wey sikandin e ka eghari te Israil wey te Huda ligkat te Dan peendiye te Birsiba.” <verse number="11" style="v" />Ne warad nakatabak si Isbusit su naaldek sikandin ki Abnir.</para>
  <para style="p">
    <verse number="12" style="v" />Nataman, impeendiyaan ni Abnir te me suluhuanen si Dabid diye te Hibrun eyew te pegkahi, “Sikeykew ka eleg ne eghari te inged ne Israil. Egpasabutey ki wey egbulihan ku sikeykew ne egpasakup e ka intiru ne Israil keykew.”</para>
  <para style="p">
    <verse number="13" style="v" />Ne migkahiyan ni Dabid ka seeye se me suluhuanen ni Abnir, “Meupiya! Egpasabutey key iya piru due sabeka ne ighangyu ku kandin: kene egkaayun ne egpakigkita sikandin keddi ke kene din egkeuyan si Mikal ne anak ni Saul.” <verse number="14" style="v" /><note caller="-" style="x"><char style="xo" closed="false">3:14: </char><char style="xt" closed="false">1Sam 18:27.</char></note> Ne migsuhu degma si Dabid te me suluhuanen peendiye ki Isbusit ne anak ni Saul eyew te pegkahi, “Ilibed nu keddi ka asawa ku ne si Mikal su miggimatey a te sabeka ne gatus (100) ne Pilistihanun wey impisang ku ka laplap te pupul te me lebut dan isip betad te peg-asawa ku kandin.” <verse number="15" style="v" />Sikan naa ka migsuhu e si Isbusit ne igpaangey si Mikal diye te asawa rin ne anak ni Lais ne egngaranan ki Paltiil. <verse number="16" style="v" />Ne migduma re due ka asawa ni Mikal ne migsinsinehew ka migsinundul kandin taman te Bahurim. Ne nataman, migkahiyan e sikandin ni Abnir, “Uli kad e.” Pusisu mig-uli e sikandin.</para>
  <para style="p">
    <verse number="17" style="v" />Te pegkeimpus dutu, migpakiglalag e si Abnir te me igbuyag te Israil ne miggenendue, “Te miglihad ne timpu, egkeupian kew ne eggimuwen niyu ne Hari si Dabid. <verse number="18" style="v" />Ne kuntee, himuwa niyud sika. Su insaaran te Magbebaye ne Manama si Dabid te migkahi, ‘Egluwasen ku puun te me Pilistihanun wey te langun ne kuntere dan pinaahi te suluhuanen ku ne si Dabid ka keet-etawan ku ne iyan ka kabuhalan ni Israil.’ ” <verse number="19" style="v" />Ne inlalahan degma ni Abnir ka me kabuhalan ni Binhamin. Ne nataman, miggendiyad e sikandin te Hibrun eyew egpangguhuran din si Dabid te mig-uyun e ka langun ne etew te Israil lagkes ka me kabuhalan ni Binhamin ne egkeyimu sikandin ne Hari dan.</para>
  <para style="p">
    <verse number="20" style="v" />Te pegginguma ni Abnir diye te Hibrun duma te daruwa ne pulu (20) ne me etew rin, migsahakeen e si Dabid para kandan. <verse number="21" style="v" />Ne migkahiyan ni Abnir si Dabid, “Mahal ne Hari, peyipanawa ad nikeykew peendiye te langun ne keet-etawan te Israil. Egbaggeten ku sikandan te pegdawat keykew isip Hari dan wey te peggimu te kasabutan te peg-ikul keykew su eyew egpakamandu kad te intiru ne Israil sumale te igkeupii te pusung nu.” Purisu impeyipanew e ni Dabid si Abnir ne malinawen.</para>
  <para style="s">Ka peggimatey ki Abnir</para>
  <para style="p">
    <verse number="22" style="v" />Nataman, miggingume e diye te Hibrun ka me etew ni Dabid duma ki Huwab puun te pegbubunu wey masulug ka nanguyan dan ne immangahew ran puun te me kuntere dan. Piru warad e diye si Abnir su impeyipanew e ni Dabid ne malinawen. <verse number="23" style="v" />Te peggingume e ni Huwab wey te langun ne sundalu ne migduma kandin, nahuhuran e si Huwab te miggendiye te Hari ka anak ni Nir ne si Abnir wey impeyipanew e sikandin te Hari ne malinawen. <verse number="24" style="v" />Nataman, miggendiyaan e ni Huwab si Dabid wey migkahiyan, “Mania te innimu nu ka iling due? Te miggendinid bes iya si Abnir ne mania te nasi nu re iya sikandin peyipanawa? Ne diye lad iya sikandin su! <verse number="25" style="v" />Sumsumana nu ne miggendini si Abnir eyew te peglimbung keykew wey te peg-iipat ke hendei ka egbaye-baye, wey te pegnengneng te langun ne eggimuwen nu.”</para>
  <para style="p">
    <verse number="26" style="v" />Nataman, mig-awe e si Huwab diye ki Dabid wey migsuhu te me etew te peglupug ki Abnir. Ne diye dan neumeyi si Abnir te belun te Sira wey induma ran e sikandin te eglibed diye te Hibrun, piru ware nakanengneng si Dabid meyitenged kayi. <verse number="27" style="v" />Te pegginguma ni Abnir diye te Hibrun, indume e sikandin ni Huwab diye te sabeka ne sinabeng diye te gumawan te siyudad<note caller="+" style="f"><char style="fr" closed="false">3:27 </char><char style="ft" closed="false">Imbalayan ka gumawan dengan te siyudad wey due me sinabeng diye te tagse kakiliran.</char></note> su egpalalahey kun ubag sikandan se daruwa. Ne insundang e ni Huwab si Abnir diye te getek eyew te pegsuli te kamatayen te suled din ne si Asahil. Ne namatey e si Abnir. <verse number="28" style="v" />Te ware naluhey, nanengnengan e seeye ni Dabid wey migkahi sikandin, “Sikeddi wey ka keet-etawan ku warad iya sale diye te tangkaan te Magbebaye ne Manama meyitenged te kamatayen te anak ni Nir ne si Abnir. <verse number="29" style="v" />Eglegparan perem si Huwab duma te kabuhalan din. Meupiya perem ke due kabuhalan din ne kene egkaawaan te dalu ne iyan se egnenane,<note caller="+" style="f"><char style="fr" closed="false">3:29 </char><char style="ft" closed="false">Ka egnenane, iyan igpasabut se dalu te lawa, wey ke lasu naa ne egnenane wey iyan egpakalindit te sabeka ne etew diye te tangkaan te Manama.</char></note> wey ke eg-ibungen naa, wey ke egkapungku ne egkeilangan te tuked te peggipanew, wey ke egkamatey pinaahi te kampilan, wey ke egkabitil naa.” <verse number="30" style="v" />Purisu innimatayan si Abnir te tahasuled ne ensi Huwab wey si Abisay tenged su neyimatayan din ka suled dan ne si Asahil te timpu te pegpabunbunuey diye te Gibyun.</para>
  <para style="s">Ka peglebeng ki Abnir</para>
  <para style="p">
    <verse number="31" style="v" />Nataman, ingkahiyan ni Dabid si Huwab wey ka langun ne duma rin, “Gisia niyu ka me kumbale niyu wey saluub kew te me saku, wey hun-a kew kandin ka eggipanew ne egdamag.” Ne migsinundul si Hari Dabid te seeye se me etew ne migtiang te lungun. <verse number="32" style="v" />Inlebeng dan si Abnir diye te Hibrun. Ne migpandalawit si Dabid diye te inlebengan wey migmandalawit degma ka langun ne etew. <verse number="33" style="v" />Ne mig-ulahing ka Hari te peglungku ne miggenendue,</para>
  <para style="q1">“Mania te migpatey si Abnir ne iling te mareet ne etew?</para>
  <para style="q1">
    <verse number="34" style="v" />Te peggimatey kandin, ware bakua ka me belad din wey me paa rin iling te mareet ne etew.</para>
  <para style="q2">Su ware sale din piru innimatayan sikandin te mareet ne etew.”</para>
  <para style="m">Ne migmaninehew e man-e ka langun ne etew.</para>
  <para style="p">
    <verse number="35" style="v" />Ne nangendiye ki Dabid ka langun ne etew eyew eggeraman dan sikandin te egpehes ne egkeen taheed te maaldew pad. Piru migsaad si Dabid ne migkahi, “Egtamtamanan a perem te eglegpad te Manama ke eggeram a te paan wey te minsan nekey te kene pad eglineb ka aldew!” <verse number="36" style="v" />Ne nanengnengan te langun ne etew seeye se ingkahi ni Dabid wey nakapahale seeye kandan. Ne ingkahale dan iya ka langun ne innimu te Hari. <verse number="37" style="v" />Purisu te seeye ne aldew, nanengnengan te langun ne etew wey te langun te kabuhalan ni Israil ne ware labet ni Dabid te pegkamatey ni Abnir. <verse number="38" style="v" />Nataman, ingkahiyan ni Dabid ka me upisyal rin, “Ware kew bes nakamaan-maan ne namatey ka sabeka ne mabantug ne pangulu te Israil kuntee ne aldew? <verse number="39" style="v" />Mahuya a amana kuntee ne aldew, minsan naalam a isip Hari. Ne amana a egkeyirapi ne eg-uyan te me anak ni Siruya. Egsulian perem sikandan te Magbebaye ne Manama sumale te karakel te me sale dan!”</para>
  <chapter number="4" style="c" />
  <para style="s">Ka peggimatey ki Isbusit</para>
  <para style="p">
    <verse number="1" style="v" />Te pegkarineg ni Isbusit ne anak ni Saul te namatey e si Abnir diye te Hibrun, migmahuye e sikandin wey nalliyasan ka langun ne Israilita. <verse number="2" style="v" />Ne due daruwa ne etew ni Isbusit ne ensi Baana wey si Rikab ne migpangulu te pegpanlusud te me kuntere dan. Me anak sikandan ni Rimun ne matig-Biirut ne egpuun te tribu ni Binhamin. (Seini se Biirut in-ile e kuntee ne sakup te Binhamin <verse number="3" style="v" />tenged su namallahuy ma ka tapey ne nangugpe kayi diye te Gitaim wey diyad e sikandan nangugpe isip me mahaliyug taman kuntee.)</para>
  <para style="p">
    <verse number="4" style="v" />
    <note caller="-" style="x">
      <char style="xo" closed="false">4:4: </char>
      <char style="xt" closed="false">2Sam 9:3.</char>
    </note> Ne duen pad lein ne kabuhalan ni Saul angin e ki Isbusit ne iyan si Mipibusit ne anak ni Diyunatan. Lalimme e sikandin ne leg-un te due guhuren puun te Hisril ne neyimatayan e ensi Saul wey si Diyunatan. Ne tenged dutu, insapipi e sikandin te malitan ne talaggaat kandin wey migpallahuy e, piru nalekaan ka bate te talaggaat tenged te peg-iyal-iyal rin. Ne seeye ka egpuunan ne napungku ka bate.</para>
  <para style="p">
    <verse number="5" style="v" />Sabeka ne aldew, miggendiye te baley ni Isbusit ensi Rikab wey si Baana ne anak ni Rimun ne matig-Biirut. Nekeuma sikandan diye te nekeuntud e ka aldew taheed te miggimhimeley si Isbusit. <verse number="6" style="v" />Te seeye ne timpu, migpalayap te trigu ka malitan ne migtameng te gumawan, ne nataman, nakalipereng e sikandin. Sikan naa ka migpahanlad e ensi Rikab wey si Baana ka migseled diye.<note caller="+" style="f"><char style="fr" closed="false">4:6 </char><char style="ft" closed="false">Te Hibruwanen: Migseled sikandan te baley ne mig-uyan te trigu wey inlampesan dan sikandin diye te getek. Ne migpallahuy e ensi Rikab wey si Baana.</char></note> <verse number="7" style="v" />Te nakaseled e sikandan, miggendiyad e sikandan te sinabeng ni Isbusit wey newulep-hulep sikandin diye, wey innimatayan dan e sikandin. Ne intamped dan e ka ulu rin wey in-uyan dan e te migpariyu ne migsigpawe miggipanew peendiye te inged ne Hurdan. <verse number="8" style="v" />Ne in-uyan dan ka ulu ni Isbusit diye ki Dabid diye te Hibrun wey migkahi, “Hari, seini red ka ulu ni Isbusit ne anak ni Saul ne egkuntere keykew wey ka egkeupian ne eggimatey keykew. Ne kuntee ne aldew, migsulian e te Magbebaye ne Manama ensi Saul wey ka me kabuhalan din tenged te neyimu ran keykew te ahalen ney wey Hari.”</para>
  <para style="p">
    <verse number="9" style="v" />Piru intabak ni Dabid ka tahasuled ne ensi Rikab wey Baana, “Egpahunlibet a te mannekal ne Magbebaye ne Manama ne iyan migpangabang keddi te langun ne me kalasayan, te egkamatey kew tenged due! <verse number="10" style="v" /><note caller="-" style="x"><char style="xo" closed="false">4:10: </char><char style="xt" closed="false">2Sam 1:1-16.</char></note> Due sabeka ne etew dengan ne migkahi, ‘Migpatey e si Saul,’ wey migsuman-suman sikandin ne meupiya ne guhuren ka impangguhud din keddi. Piru nasi ku re iya sikandin iparakep wey impeyimatayan diye te Siklag. Seeye ka indasag ku kandin te guhuren din. <verse number="11" style="v" />Ne wey naan pa iya ke seeye se mareet ne me etew ne miggimatey te matareng ne etew diye te hibatanan din diye te baley rin. Egsulian ku kuntee sikaniyu tenged te peggimatey niyu kandin eyew egkengaawe kew e kayi te ampew te tane. <verse number="12" style="v" />Purisu impeyimatayan e ni Dabid te me sundalu rin ensi Rikab wey si Baana wey impanempug dan ka me belad dan wey me paa ran, wey imbitin dan e ka me lawa ran diye te ilis te lanew diye te Hibrun. Ne ingkuwa ran e ka ulu ni Isbusit wey inlebeng dan e diye te inlebengan ki Abnir diye te Hibrun.</para>
  <chapter number="5" style="c" />
  <para style="s">Ka pegkeyimu e man-e ni Dabid ne Hari te Israil</para>
  <para style="r">(1 Kru. 11:1-9; 14:1-7)</para>
  <para style="p">
    <verse number="1" style="v" />Ne miggendiye ki Dabid diye Hibrun ka langun ne tribu te Israil wey migkahi, “Amana key pad iya nikeykew ne karumaan. <verse number="2" style="v" />Te miglihad ne me timpu, te si Saul pad ka Hari ney, sikeykew e ka migpangulu te me Israilita te pegbubunu. Ne migkahiyan ka te Magbebaye ne Manama, ‘Sikeykew ka egtanggu te keet-etawan ku ne me Israilita wey egkeyimu ka ne pangulu ran.’ ” <verse number="3" style="v" />Purisu te seeye ne timpu, miggimu e si Dabid te kasabutan duma kandan diye te tangkaan te Magbebaye ne Manama. Ne imbusbusan e te me igbuyag te lana ka ulu ni Dabid isip Hari te Israil. <verse number="4" style="v" /><note caller="-" style="x"><char style="xo" closed="false">5:4-5: </char><char style="xt" closed="false">1Har 2:11; 1Kru 3:4; 29:27.</char></note> Ne tatelu e ne pulu (30) ka idad ni Dabid te timpu ne neyimu sikandin ne Hari te Israil wey mighari sikandin seled te hep-at ne pulu (40) ne leg-un. <verse number="5" style="v" />Mighari sikandin diye te Huda te pitu ne leg-un wey hen-em ne bulan taheed te diye din mig-ugpe te Hibrun, wey mighari sikandin te tatelu ne pulu wey tatelu (33) ne leg-un diye te intiru ne Israil wey Huda taheed te diye din mig-ugpe te Hirusalim.</para>
  <para style="s">Ka pegkaahew ni Dabid te Hirusalim</para>
  <para style="p">
    <verse number="6" style="v" />
    <note caller="-" style="x">
      <char style="xo" closed="false">5:6: </char>
      <char style="xt" closed="false">Huswi 15:63; Tal 1:21.</char>
    </note> Sabeka ne aldew, miggendiye si Dabid wey ka me etew rin te Hirusalim eyew te peglusud te me Hibusihanun ne mig-ugpe diye. Migkahiyan te me Hibusihanun si Dabid, “Kene kew iya egpakaseled kayi te Hirusalim. Iyan de egbalabag kaniyu te egseled ka me butud wey ka nenapiangan.” Ne kahiyan dan ne kene iya egpaseled ensi Dabid. <verse number="7" style="v" />Minsan pad dutu, naahew red enni Dabid ka malig-en ne inged ne iyan ka Siyun, ne nataman ingngaran e te Siyudad ni Dabid.</para>
  <para style="p">
    <verse number="8" style="v" />Te sika ne aldew migkahiyan ni Dabid ka me etew rin, “Minsan hentew seeye se eglusud te me Hibusihanun, diye sikandin egbaye te impabayaan te weyig eyew te pegpangimatey te sika se me butud wey me piang ne me kuntere ku!” Sikan naa ka due lalahen ne miggenendue, “Kene egpakaseled ka me butud wey me piang diye te timplu.”</para>
  <para style="p">
    <verse number="9" style="v" />Te naahew e ni Dabid ka Hirusalim, diyad e sikandin mig-ugpe wey ingngaranan din e seini te Siyudad ni Dabid. Ne imparakel rin pad ka siyudad puun te Milu peendiye te seled. <verse number="10" style="v" />Ne nanas-nasian pad ka karesen ni Dabid su migduma ma kandin ka Magbebaye ne Manama ne Amana ne Maresen.</para>
  <para style="p">
    <verse number="11" style="v" />Ne migsuhu ka Hari te Tiru ne si Hiram te me suluhuanen din peendiye ki Dabid duma te me talagbebaley wey talagperi te me batu ne ig-alabat, wey me terusu te kayu ne sidar eyew eggimuwan si Dabid te palasyu. <verse number="12" style="v" />Ne nasabut ni Dabid ne ka Magbebaye ne Manama ka miggimu kandin ne Hari te Israil wey ka migbulig ne migmalampusen ka migharian din para te keet-etawan din ne me Israilita.</para>
  <para style="p">
    <verse number="13" style="v" />Te nakaalin e si Dabid diye te Hirusalim puun te Hibrun, migduruwey wey migpangasawa pad sikandin te masalig ne me malitan ne matig-Hirusalim. Ne migmasalig pad ka lukes ne me anak din wey me malitan. <verse number="14" style="v" />Seini ka me ngaran te me anak din ne neetew diye te Hirusalim: si Samwa, si Subab, si Natan, si Sulumun, <verse number="15" style="v" />si Ibhar, si Ilisuwa, si Nipig, si Hapiya, <verse number="16" style="v" />si Ilisama, si Ilyada, wey si Ilipilit.</para>
  <para style="s">Ka pegtalu ni Dabid te me Pilistihanun</para>
  <para style="r">(1 Kru. 14:8-17)</para>
  <para style="p">
    <verse number="17" style="v" />Te narineg te me Pilistihanun ne si Dabid ka in-alam ne Hari te Israil, nangipanew e sikandan langun eyew te pegdakep ki Dabid. Piru nanengnengan seeye ni Dabid, sikan naa ka miggendiyad e sikandin te malig-en ne inged. <verse number="18" style="v" />Ne miggingume e ka me Pilistihanun wey migtalagtag dan e diye te bangalug te Ripaim. <verse number="19" style="v" />Purisu mig-inse si Dabid te Magbebaye ne Manama, “Eglusuran ku naa ka me Pilistihanun? Igpareeg nu naa sikandan keddi?”</para>
  <para style="p">Ne migtabak ka Magbebaye ne Manama, “Uya, hipanew kad su igpareeg ku iya sikandan keykew.”</para>
  <para style="p">
    <verse number="20" style="v" />Purisu miggendiyad ensi Dabid te Baal Pirasim wey nareeg dan ka me Pilistihanun diye. Ne migkahi si Dabid, “Indereetan te Magbebaye ne Manama ka me kuntere ku diye te tangkaan ku iling te nabusaye ne weyig.” Sikan naa ka ingngaranan ka sika ne inged te Baal Pirasim.<note caller="+" style="f"><char style="fr" closed="false">5:20 </char><char style="ft" closed="false">Te Hibruwanen: Magbebaye ne Manama te Pegkahuhus.</char></note> <verse number="21" style="v" />Ne in-engkeran e te me Pilistihanun ka me diyus-diyus dan diye, wey in-uyan e seini enni Dabid wey te me etew rin.</para>
  <para style="p">
    <verse number="22" style="v" />Ne nataman, migmanlibed e man-e ka me Pilistihanun diye te bangalug te Ripaim wey migtalagtag e man-e sikandan diye. <verse number="23" style="v" />Sikan naa ka mig-inse e man-e si Dabid te Magbebaye ne Manama. Ne migtabak ka Magbebaye ne Manama ne miggenendue, “Kene kew pakigbunu kandan ne diye egbaye te katangkaan dan, ke kene, alingkus kew diye te egkeinniyuhan dan wey diye kew naa pangandam te pegbubunu te talipag ne marani te me kayu ne balsamu. <verse number="24" style="v" />Te pegkarineg niyu te dahing te pegpangipanew diye te uud te me kayu ne balsamu, bubunu kew naan e su sika ka ilaan ne miggun-a a kaniyu te pegbubunu te me Pilistihanun.” <verse number="25" style="v" />Purisu innimu ni Dabid ka insuhu te Magbebaye ne Manama kandin wey impangimatayan dan ka me Pilistihanun puun te Giba taman te Gisir.</para>
  <chapter number="6" style="c" />
  <para style="s">Ka peg-uyan te Tahuanan te Kasabutan diye te Hirusalim</para>
  <para style="r">(1 Kru. 13:1-14; 15:25–16:6, 43)</para>
  <para style="p">
    <verse number="1" style="v" />Ne inlibulung e man-e ni Dabid ka subla ne meupiya ne sundalu te Israil, ne tatelu ne pulu ne libu (30,000) ka kasuluhan. <verse number="2" style="v" /><note caller="-" style="x"><char style="xo" closed="false">6:2: </char><char style="xt" closed="false">Iks 25:22.</char></note> Ne nangendiye sikandan te Baali ne sakup te Huda eyew te peg-angey te Tahuanan te Kasabutan te Manama ne ingngaranan te ngaran te Magbebaye ne Manama ne Amana ne Maresen ne migpinnuu taliware te kirubin diye te ampew te Tahuanan te Kasabutan. <verse number="3" style="v" /><note caller="-" style="x"><char style="xo" closed="false">6:3: </char><char style="xt" closed="false">1Sam 7:1-2.</char></note> Indulan dan ka Tahuanan te iyam ne kerumata puun te baley ni Binadab ne diye te pupul te bubungan. Ne iyan mig-uyan dutu, ka me anak ni Abinadab ne ensi Usa wey si Ahiyu. <verse number="4" style="v" />Ne si Ahiyu ka miggun-a te kerumata. <verse number="5" style="v" />Miggale-gale diye te tangkaan te Magbebaye ne Manama ensi Dabid duma te langun ne Israilita pinaahi te me ulahingen, me lira, me alpa, tambur, me kastanyita, wey me putew ne basalan.</para>
  <para style="p">
    <verse number="6" style="v" />Te pegginguma ran diye te inged ne diekanan ni Nakun, insinagkew wey inggen-genan ni Usa ka Tahuanan te Kasabutan tenged su nakasipe ka me baka. <verse number="7" style="v" />Nabelu amana ka Magbebaye ne Manama ki Usa tenged te innimu rin ne ware pegtahud te Tahuanan te Kasabutan. Sikan naa ka indereetan e sikandin te Manama wey namatey rin e diye te andang te Tahuanan te Kasabutan te Manama. <verse number="8" style="v" />Nabelu si Dabid tenged su indusaan te Magbebaye ne Manama si Usa. Sikan naa ka ingngaranan ka seeye ne inged te Pegdusa ki Usa<note caller="+" style="f"><char style="fr" closed="false">6:8 </char><char style="ft" closed="false">Te Hibruwanen: Piris Usa.</char></note> taman kuntee. <verse number="9" style="v" />Ne nahaaldek si Dabid te Magbebaye ne Manama te seeye ne aldew wey migkahi, “Egmenuwen ku naan e te eg-uyan ka Tahuanan te Kasabutan te Magbebaye ne Manama?” <verse number="10" style="v" />Purisu kenad egkeupian si Dabid ne eg-uyan te Tahuanan te Kasabutan te Magbebaye ne Manama diye te siyudad din. Sikan naa ka diye din e seini uyana te baley te sabeka ne matig-Gat ne si Ubididum. <verse number="11" style="v" /><note caller="-" style="x"><char style="xo" closed="false">6:11: </char><char style="xt" closed="false">1Kru 26:4-5.</char></note> Ne diye nakatetahu te baley ni Ubidinum ka Tahuanan te Kasabutan te Magbebaye ne Manama seled te tatelu ne bulan. Ne impanalanginan te Magbebaye ne Manama si Ubidinum wey ka langun ne diye te baley rin.</para>
  <para style="p">
    <verse number="12" style="v" />Nahuhuran si Hari Dabid te impanalanginan te Magbebaye ne Manama ka pamilya ni Ubididum wey ka langun ne diye te kandin tenged te Tahuanan te Kasabutan te Manama. Sikan naa ka in-angey e seeye ni Dabid diye te baley ni Ubididum wey in-uyan din e diye te siyudad din ne due kahale. <verse number="13" style="v" />Te nakasikal e te hen-em ne sikal ka seeye se mig-uyan te Tahuanan te Kasabutan te Magbebaye ne Manama, migpanubad e si Dabid te sabeka ne turu ne baka wey sabeka ne malambeg ne nati ne baka. <verse number="14" style="v" />Ne migsayew si Dabid taman te egkeyimu rin ne migsesaya te hinabel ne egngaranan te ipud diye te tangkaan te Magbebaye ne Manama. <verse number="15" style="v" />Purisu in-uyan ni Dabid wey te me Israilita ka Tahuanan te Kasabutan te Magbebaye ne Manama te migmanguleyi wey migmarahing te me trumpita.</para>
  <para style="p">
    <verse number="16" style="v" />Te igpaseled e ka Tahuanan te Kasabutan te Magbebaye ne Manama diye te Siyudad ni Dabid, migpantew te bintana ka anak ni Saul ne malitan ne si Mikal. Ne nakita rin si Dabid ne mig-um-umbetut wey migsayew diye te tangkaan te Magbebaye ne Manama. Puun dutu, inlemetan din e si Dabid diye te diralem din. <verse number="17" style="v" />Ne impaseled dan e ka Tahuanan te Kasabutan diye te balungbalung ne innimu ni Dabid para kayi. Ne migpanubad e si Dabid te intutung wey migpanubad degma sikandin para te keupianan diye te tangkaan te Magbebaye ne Manama. <verse number="18" style="v" />Te pegkeimpus din te migpanubad, impanalanginan din e ka me etew pinaahi te ngaran te Magbebaye ne Manama ne Amana ne Maresen. <verse number="19" style="v" /><note caller="-" style="x"><char style="xo" closed="false">6:19-20: </char><char style="xt" closed="false">1Kru 16:43.</char></note> Ne impamehayan din e te paan, te ngalap, wey te egkakeen ne innimu puun te behas te paras ka langun ne etew, me lukes wey me malitan. Ne nataman, nanguli e ka langun ne me etew diye te me ugpaan dan.</para>
  <para style="p">
    <verse number="20" style="v" />Te peg-uli ni Dabid eyew te pegpanalangin te pamilya rin, insinug-ung sikandin ni Mikal ne anak ni Saul ne migkahi, “Sikeykew Hari te Israil, amana nu tahura ka pegkeetew nu te seini ne aldew te migpalawas diye te tangkaan te me malitan ne suluhuanen te me upisyal nu, iling te sabeka ne ungel ne migpalawas ne ware hilew.”</para>
  <para style="p">
    <verse number="21" style="v" />Ne migkahi si Dabid, “Innimu ku seeye diye te tangkaan te Magbebaye ne Manama ne mig-alam keddi labew te amey nu wey te minsan hentew diye te pamilya rin. In-alam a nikandin ne egmandu te keet-etawan din ne me Israilita. Sikan naa, ka eggale-gale a diye te tangkaan te Magbebaye ne Manama. <verse number="22" style="v" />Ne subla pad ne mekeyilew-hilew kayi ka eggimuwen ku. Mekeyilew-hilew a te pegtengteng nu<note caller="+" style="f"><char style="fr" closed="false">6:22 </char><char style="ft" closed="false">Te Hibruwanen: ku.</char></note> piru intahud a te me malitan ne egkahiyen nu.”</para>
  <para style="p">
    <verse number="23" style="v" />Ne ware nakaanak si Mikal ne anak ni Saul taman te migpatey rin.</para>
  <chapter number="7" style="c" />
  <para style="s">Ka lalag te Magbebaye ki Dabid</para>
  <para style="r">(1 Kru. 17:1-15)</para>
  <para style="p">
    <verse number="1" style="v" />Ne diyad e mig-ugpe si Dabid te palasyu rin wey impeyimeley e sikandin te Magbebaye ne Manama puun te langun ne kuntere din ne nakalingut kandin. <verse number="2" style="v" />Ne migkahiyan ni Dabid ka prupita ne si Natan, “Kayi ad kuntee mig-ugpe te palasyu ne innimu puun te kayu ne sidar, taheed te diye de mule nakatahu ka Tahuanan te Kasabutan te Manama te balungbalung.”</para>
  <para style="p">
    <verse number="3" style="v" />Ne intabak ni Natan ka Hari, “Ne uya, himuwa nu ka minsan nekey ne due te suman-suman nu su migduma keykew ka Magbebaye ne Manama.” <verse number="4" style="v" />Piru te seeye ded ne marusilem, migkahiyan si Natan te Magbebaye ne Manama, <verse number="5" style="v" />“Hendiyei nu ka suluhuanen ku ne si Dabid wey kahii nu, ‘Seini ka ingkahi te Magbebaye ne Manama: Sikeykew naa ka eggimu keddi te baley ne eg-ugpaan ku? <verse number="6" style="v" />Ware e pad nekeugpe te baley bunsud te timpu ne inluwas ku ka me Israilita puun te Ihiptu taman kuntee. Miggalin-halin a te inged wey balungbalung de ka in-ugpaan ku. <verse number="7" style="v" />Te peggalin-halin ku minsan hendei duma te langun ne me Israilita, migkahi e naa te seeye se me pangulu ne insuhu ku te pegtanggu kandan, “Mania te wara a nikaniyu himuwi te baley ne hinimu puun te kayu e sidar?” ’</para>
  <para style="p">
    <verse number="8" style="v" />“Purisu kahii nu ka suluhuanen ku ne si Dabid te migkahi ka Magbebaye ne Manama ne Amana ne Maresen, ‘Ingkuwa ku sikeykew puun te pegbantey nu te karniru diye te patabtabanan eyew egkeyimu ne pangulu te keet-etawan ku ne Israilita. <verse number="9" style="v" />Indumaan ku sikeykew minsan hendei ka egpabaye wey intalu ku ka langun ne me kuntere nu diye te tangkaan nu. Na, kuntee eggimuwen ku sikeykew ne mabantug iling te mabantug ne me etew te kalibutan. <verse number="10" style="v" />Egbehayan ku te inged ka keet-etawan ku ne Israilita wey igpeugpe ku sikandan diye eyew duen e tane dan mismu. Kenad e egpakareeg-deeg kandan ka me maddeet ne etew iling te innimu ran dengan. <verse number="11" style="v" />Layun e sikandan samuka wey lusuri te maddeet ne me etew bunsud dengan te mig-alam a te me talaggukum eyew egmandu te keet-etawan ne Israilita. Piru egpeyimelayen kud e sikaniyu puun te me kuntere dan. Timul pad due, migsaad ka Magbebaye ne Manama keykew ne due egkeyimu ne Hari puun te kabuhalan nu. <verse number="12" style="v" /><note caller="-" style="x"><char style="xo" closed="false">7:12: </char><char style="xt" closed="false">Sal 89:3-4; 132:11; Huw 7:42; Him 2:30.</char></note> Ke egkataman e ka umul nu wey iglebeng kad diye te inlebengan te kabuybuyahan nu, eggimuwen ku ne Hari ka sabeka te me anak nu ne lukes wey eggimuwen ku ne maresen ka migharian din. <verse number="13" style="v" />Sikandin ka eggimu te timplu para keddi wey iyan iya eghari ka me kabuhalan din taman te ware egtamanan. <verse number="14" style="v" /><note caller="-" style="x"><char style="xo" closed="false">7:14: </char><char style="xt" closed="false">Sal 89:26-27; 2Kur 6:18; Hib 1:5.</char></note> Egkeyimu a ne amey rin wey egkeyimu degma sikandin ne anak ku. Ne egsaparan ku sikandin ke egkaseyyup din, iling te pegsapad te sabeka ne etew te anak din. <verse number="15" style="v" />Piru kene ku eg-aween ka geyinawa ku kandin; kene ne iling te innimu ku ki Saul ne impasubalan ku keykew. <verse number="16" style="v" /><note caller="-" style="x"><char style="xo" closed="false">7:16: </char><char style="xt" closed="false">Sal 89:36-37.</char></note> Ne ware katamanan te peghari nu wey eghari te ware egtamanan ka me kabuhalan nu.’ ” <verse number="17" style="v" />Impangguhud ni Natan ki Dabid ka langun ne impanengneng te Magbebaye ne Manama kandin.</para>
  <para style="s">Ka peg-ampu ni Dabid</para>
  <para style="r">(1 Kru. 17:16-27)</para>
  <para style="p">
    <verse number="18" style="v" />Ne migseled si Dabid diye te balungbalung ne in-ugpaan te Manama wey migpinnuu ne mig-ampu diye te tangkaan te Magbebaye ne Manama ne miggenendue, “Magbebaye ne Manama, sikeddi wey ka pamilya ku kene ne eleg te meupiya ne immangimu nu para kanami. <verse number="19" style="v" />Piru deisek pad seini diye te keykew Magbebaye ne Manama su duen pad iya man-e saad nu ne egpanalanginan nu ka pamilya ku keureme. Iling naa iya due ka ingkalayami nu ne eggimuwen diye te etew? <verse number="20" style="v" />Na, nekey naan pad ka igpakakahi ku keykew Magbebaye ne Manama? Tenged su nanengnengan nud ma ke hentew-a seini se suluhuanen nu. <verse number="21" style="v" />Tenged te saad nu wey tenged te igkeupii nu, innimu nu seini se subla ne meupiya ne himu eyew igpakataha nu keddi te suluhuanen nu. <verse number="22" style="v" />Maresen ka, Magbebaye ne Manama! Ware egpekeiling keykew wey ware lein ne Manama angin keykew sumale te narineg ney. <verse number="23" style="v" /><note caller="-" style="x"><char style="xo" closed="false">7:23: </char><char style="xt" closed="false">Diy 4:34.</char></note> Ne hentew-a ka egpekeiling te keet-etawan nu ne Israil, ka sabeka ne nasud kayi te ampew te tane ne inluwas nu puun te Ihiptu eyew egkeyimu ne keet-etawan nu. Tenged due, migmabantug ka wey miggimu ka te kein-inuwan wey te makaaldek-haldek pinaahi te pegdelrel nu te me etew lagkes ka me diyus-diyus dan diye te Kanaan eyew egpekeugpe diye ka keet-etawan nu. <verse number="24" style="v" />Innimu nu ne keet-etawan mismu ka Israil, wey sikeykew se Magbebaye ne Manama, neyimu ne Manama ran.</para>
  <para style="p">
    <verse number="25" style="v" />“Ne kuntee, Magbebaye ne Manama, himuwa nu te ware egtamanan ka insaad nu keddi te suluhuanen nu wey te pamilya ku <verse number="26" style="v" />su eyew egmabantug ka te ware egtamanan wey egkahi ka me etew, ‘Ka Magbebaye ne Manama ne Maresen iyan Manama te Israil!’ Ne ka pamilya ku te suluhuanen nu egpakapabulus diye te tangkaan nu. <verse number="27" style="v" />E Magbebaye ne Manama ne Amana ne Maresen ne iyan Manama te Israil, due kabagget ku te peg-ampu keykew meyitenged kayi su impanengneng nu ma keddi te suluhuanen nu ne due layun eghari ne sabeka puun te me kabuhalan ku.</para>
  <para style="p">
    <verse number="28" style="v" />“E Magbebaye ne Manama! Egkasalihan ka me lalag nu wey migsaad ka te seini se meupiya diye te suluhuanen nu. <verse number="29" style="v" />Purisu meupiya perem ke igkahale nu ka pegpanalangin te kabuhalan ku te suluhuanen nu eyew egpakapabulus seini diye te tangkaan nu te ware egtamanan tenged su insaad nu ma seini, Magbebaye ne Manama. Ne tenged te pegpanalangin nu, egmeupiya ka kabuhalan ku taman te ware egtamanan.”</para>
  <chapter number="8" style="c" />
  <para style="s">Ka me kapanaluwan ni Dabid</para>
  <para style="r">(1 Kru. 18:1-17)</para>
  <para style="p">
    <verse number="1" style="v" />Te pegkeimpus dutu, natalu ni Dabid ka me Pilistihanun wey insakup din e sikandan wey naahew rin ka Mitig Ama puun kandan.</para>
  <para style="p">
    <verse number="2" style="v" />Ne natalu degma ni Dabid ka me matig-Muwab. Impeyibat din sikandan diye te tane wey inseked din pinaahi te lubid. Ne impangimatayan din ka tagse egkaseled te daruwa ne seked te lubid wey intuhutan din ne egkeuyag ka egkaseled te ikatelu ne seked. Neuripen ni Dabid ka me matig-Muwab wey migbayad e sikandan te buhis diye te ki Dabid.</para>
  <para style="p">
    <verse number="3" style="v" />Natalu degma ni Dabid si Hadadisir ne Hari te Suba ne anak ni Rihub. Neyitabu ka seeye ne pegpabunbunuey te timpu te egpeendiye si Hadadisir te inged ne marani te Weyig ne Iyupratis eyew igpalibed din perem ka pegmandu din diye. <verse number="4" style="v" />Ne naahew ni Dabid puun ki Hadadisir ka sabeka ne libu wey pitu ne gatus ne migmangudde (17,000), wey ka daruwa ne pulu ne libu (20,000) ne sundalu ne migmangipanew re. Ne impamiangan din ka me kudde ne migganuy te me karwahi piru miggaat sikandin te me kudde ne eleg te sabeka ne gatus (100) ne me karwahi.</para>
  <para style="p">
    <verse number="5" style="v" />Te pegginguma te me Siryanhun ne egpuun te inged ne Damasku eyew te pegbulig ki Hadadisir ne Hari te Suba, napatey ni Dabid ka daruwa ne pulu wey daruwa ne libu (22,000) kandan. <verse number="6" style="v" />Ne migpakekampu si Dabid diye te inged te me Siryanhun diye te Damasku wey nasakup din sikandan wey migbayad dan e te buhis diye te kandin. Impepanalu si Dabid te Magbebaye ne Manama minsan hendei rin egbaye. <verse number="7" style="v" />Naahew ni Dabid ka me kalasag ne bulawan ne inggamit te me upisyal ni Hadadisir wey in-uyan din e seini diye te Hirusalim. <verse number="8" style="v" />Ingkuwa degma ni Hari Dabid ka dakel ne burunsi puun diye te me lungsud ne Bita wey Birutay ne sakup ni Hadadisir.</para>
  <para style="p">
    <verse number="9" style="v" />Te pegkarineg te Hari te Hamat ne si Tuy te natalu ni Dabid ka langun ne sundalu ni Hadadisir, <verse number="10" style="v" />impeendiye din e ki Dabid ka anak din ne si Huram eyew te peg-elit-elit wey pegsaye kandin te kapanaluwan din te pegbubunu din ki Hadadisir tenged su si Tuy wey Hadadisir layun de egpeehetey. Ne in-uyanan ni Huram si Dabid te me kasangkapan ne hinimu puun te pelata, bulawan, wey burunsi. <verse number="11" style="v" />Ne innalad ni Dabid ka seeye ne me kasangkapan diye te Magbebaye ne Manama iling te innimu rin te me pelata wey bulawan puun te langun ne nasud ne natalu rin, <verse number="12" style="v" />ne iyan ka me nasud ne Siryan, Muwab, Amun, Pilistihanun, wey Amalik. Ne innalad din degma ka naahew rin puun te anak ni Rihub ne si Hadadisir ne Hari te Suba.</para>
  <para style="p">
    <verse number="13" style="v" />
    <note caller="-" style="x">
      <char style="xo" closed="false">8:13: </char>
      <char style="xt" closed="false">Sal 60 Title.</char>
    </note> Ne migmabantug si Dabid te peg-uli din puun te pegpangimatey te sapulu wey walu ne libu (18,000) ne Siryanhun diye te bangalug ne egngaranan te Asin. <verse number="14" style="v" />Ne migpakekampu sikandin diye te intiru ne Idumiya wey nasakup din ka langun ne Idumiyanhun. Impepanalu sikandin te Magbebaye ne Manama minsan hendei rin egbaye.</para>
  <para style="p">
    <verse number="15" style="v" />Purisu mighari si Dabid te intiru ne Israil wey innimu rin ke nekey seeye se matareng wey eleg para te langun ne keet-etawan din. <verse number="16" style="v" />Ne iyan pangulu te me sundalu rin si Huwab ne anak ni Siruya, wey iyan talaglista si Husapat ne anak ni Ahilud. <verse number="17" style="v" />Si Saduk ne anak ni Ahitub wey si Ahimilik ne anak ni Abiyatar iyan me talagpanubad. Ne si Sarayas iyan sikritari. <verse number="18" style="v" />Si Binayas ne anak ni Huyada iyan pangulu te me Kiritihanun wey me Pilitihanun ne iyan me talagbantey ki Dabid. Ne ka me anak din iyan me talagpanubad.</para>
  <chapter number="9" style="c" />
  <para style="s">Ka pegpapitew ni Dabid te keupiya ki Mipibusit</para>
  <para style="p">
    <verse number="1" style="v" />
    <note caller="-" style="x">
      <char style="xo" closed="false">9:1: </char>
      <char style="xt" closed="false">1Sam 20:15-17.</char>
    </note> Sabeka ne aldew, mig-inse si Dabid, “Duen naan pad ware neyimatayi te pamilya ni Saul ne egpakitaan ku te keupiya para ki Diyunatan?”</para>
  <para style="p">
    <verse number="2" style="v" />Ne due dengan suluhuanen te pamilya ni Saul ne egngaranan ki Siba. Ne due nakanangen kandin ne egpeendiyeen din ki Dabid. Te pegginguma ni Siba diye, mig-insaan e sikandin ni Dabid, “Sikeykew naa si Siba?”</para>
  <para style="p">Ne migtabak sikandin, “Uya, sikeddi iya seini se suluhuanen nu ahalen.”</para>
  <para style="p">
    <verse number="3" style="v" />
    <note caller="-" style="x">
      <char style="xo" closed="false">9:3: </char>
      <char style="xt" closed="false">2Sam 4:4.</char>
    </note> Ne mig-inse ka Hari, “Duen naan pad nasame te pamilya ni Saul ne egkapakitaan ku te keyid-u te Manama?”</para>
  <para style="p">Ne migtabak sikandin, “Uya, duen pad sabeka te me anak ni Diyunatan ne nasame. Napungku ka daruwa ne me paa rin.”</para>
  <para style="p">
    <verse number="4" style="v" />Ne mig-inse e man-e ka Hari, “Hendei naa sikandin?”</para>
  <para style="p">Ne migtabak si Siba, “Diye sikandin te siyudad te Ludibar diye te baley ni Makir ne anak ni Amiyil.” <verse number="5" style="v" />Purisu migsuhu si Dabid ne igpaangey sikandin diye.</para>
  <para style="p">
    <verse number="6" style="v" />Te pegginguma te anak ni Diyunatan ne si Mipibusit diye ki Dabid, mig-usengul e sikandin eyew te pegtahud kandin. Ne mig-inse si Dabid, “Sikeykew si Mipibusit?”</para>
  <para style="p">Ne migtabak sikandin, “Uya, sikeddi iya seini se suluhuanen nu ahalen.”</para>
  <para style="p">
    <verse number="7" style="v" />Migkahiyan ni Dabid sikandin, “Kene ka kaaldek, su egpapitew a keykew te keupiya tenged te amey nu ne si Diyunatan. Ig-uli ku keykew ka langun ne tane te apu nu ne si Saul wey kayi kad e egkeen layun te baley ku duma keddi.”</para>
  <para style="p">
    <verse number="8" style="v" />Ne mig-usengul si Mipibusit ne migkahi, “Hentew bes seini se suluhuanen nu ne igkeyid-u nu te iling e man de te napatey ne asu?”</para>
  <para style="p">
    <verse number="9" style="v" />Ne impeumew te Hari ka suluhuanen ni Saul ne si Siba wey ingkahiyan, “Imbehey kud ki Mipibusit ne apu te ahalen nu ka langun ne ki Saul wey te pamilya rin. <verse number="10" style="v" />Sikeykew wey ka anak nu ne me lukes iyan egbasuk para kandin wey uyana nu diye te kandin ka eg-uma eyew due egkakeen te pamilya rin. Piru kayid e te baley ku egkeen layun si Mipibusit duma keddi.” Ne si Siba due sapulu wey lalimma (15) ne anak ne lukes wey daruwa ne pulu (20) ne suluhuanen.</para>
  <para style="p">
    <verse number="11" style="v" />Ne migkahiyan ni Siba ka Hari, “Eggimuwen ku ka langun ne insuhu nu keddi, ahalen ne Hari.”</para>
  <para style="p">Puun dutu, layun e egkaruma ni Dabid si Mipibusit te egkeen iling te sabeka te me anak te Hari. <verse number="12" style="v" />Due anak ni Mipibusit ne lukes-lukes ne egngaranan ki Mika. Ne neyimu ne suluhuanen ni Mipibusit ka langun ne mig-ugpe te baley ni Siba. <verse number="13" style="v" />Ne diyad mig-ugpe si Mipibusit te Hirusalim tenged su layun ma sikandin egkeen duma te Hari ne si Dabid.</para>
  <chapter number="10" style="c" />
  <para style="s">Ka pegkatalu ni Dabid te me Amunihanun wey me Siryanhun</para>
  <para style="r">(1 Kru. 19:1-19)</para>
  <para style="p">
    <verse number="1" style="v" />Peglihad te me timpu, namatey e ka Hari te Amunihanun ne si Nahas. Ne iyan migsubal mighari ka anak din ne si Hanun. <verse number="2" style="v" />Ne migkahi si Dabid, “Egmeupiya a diye ki Hanun ne anak ni Nahas, iling te pegkameupiya te amey rin keddi.” Purisu migsuhu si Dabid te me suluhuanen din eyew igpeuma diye ki Hanun ka peglungku din tenged te pegpatey te amey rin.</para>
  <para style="p">Piru te pegginguma te me suluhuanen ni Dabid diye te tane te me Amunihanun, <verse number="3" style="v" />migkahiyan e te me upisyal te me Amunihanun si Hanun ne ahalen dan, “Migsuman-suman ke naa ne migtahuran ni Dabid ka amey nu pinaahi te pegsuhu te me suluhuanen din eyew te peg-unung te peglungku nu? Kema ke impeendini ni Dabid sikandan eyew te pegnengneng meyitenged te seini ne siyudad wey te pegsisilib, ne egkataman, egdereetan din e seini?”</para>
  <para style="p">
    <verse number="4" style="v" />Purisu imparakep ni Hanun ka me suluhuanen ni Dabid wey impakahisan din ka katenge te sumpe te tagse sabeka wey impatempuhan din ka mallayat ne me kumbale dan dapit te liwaraan. Ne impeyipanew ran e sikandan. <verse number="5" style="v" />Ne neyilawan amana sikandan. Te nahuhuran e si Dabid meyitenged kayi, impasinug-ung din e sikandan wey ingkahiyan ne diye pad egpeuugpaa te Hiriku taman te egtubu e ka me sumpe dan.</para>
  <para style="p">
    <verse number="6" style="v" />Te nakamaan-maan ka me Amunihanun te nabelu amana si Dabid kandan tenged te innimu ran, mig-akat e sikandan te daruwa ne pulu ne libu (20,000) ne sundalu ne matig-Siriya ne diye mig-ugpe te Bit Rihub wey diye te Suba, wey sabeka ne libu (1,000) ne lukes ne egpuun diye te Hari te Maaka, wey sapulu wey daruwa ne libu (12,000) ne sundalu ne egpuun te Tub. <verse number="7" style="v" />Te pegkarineg kayi ni Dabid, insuhu din e si Huwab wey ka langun ne me bahani eyew te pegpakigbunu kandan. <verse number="8" style="v" />Ne miglihawang ka me Amunihanun puun te siyudad dan wey migpangandam diye te gumawan te siyudad eyew te pegpakigbunu. Ne diye mule te lati ka me matig-Siriya ne diye mig-ugpe te Suba wey Rihub, wey ka me lukes ne egpuun te Maaka.</para>
  <para style="p">
    <verse number="9" style="v" />Te pegpitew ni Huwab te due me kuntere diye te katangkaan din wey diye te peka rin, mig-alam din e te amana egkateu ne me bahani te Israil wey impaandam din sikandan eyew te pegpakigbunu te me Siryanhun. <verse number="10" style="v" />Ne impapanguluwan din ka duma ne me etew rin ki Abisay ne suled din, wey impaandam din e sikandan kuntere te me Amunihanun. <verse number="11" style="v" />Ne ingkahiyan ni Huwab si Abisay, “Bulihi e naa ke egkakita nu ne egkatalu ad te me Siryanhun. Ne egbulihan ku re degma sikeykew ke egkatalu kad te me Amunihanun. <verse number="12" style="v" />Egnekal-nekal ki. Egbulut-bulut ki ne egpakig-ehet para te keet-etawan ta wey te siyudad te Manama ta. Ne ka Magbebaye ne Manama perem ka eggimu ke nekey ka meupiya diye te kandin.</para>
  <para style="p">
    <verse number="13" style="v" />Ne migrani e ensi Huwab wey ka me etew ne duma rin diye te bunuanan eyew te pegbubunu te me Siryanhun. Ne nenakapallahuy ka me Siryanhun puun kandan. <verse number="14" style="v" />Te pegkakita te me Amunihanun te namallahuy e ka me Siryanhun, namallahuy e degma sikandan puun ki Abisay wey migseled e sikandan te siyudad. Purisu mig-uli e si Huwab puun te pegpakigbunu wey miggendiyad e te Hirusalim.</para>
  <para style="p">
    <verse number="15" style="v" />Te nakamaan-maan ka me Siryanhun te natalu sikandan te me Israilita, miglibulung e man-e sikandan. <verse number="16" style="v" />Ne impakuwa ni Hadadisir ka duma pad me Siryanhun ne diye te kewun-aan te Weyig ne Iyupratis wey nangendiyad sikandan te Hilam duma ki Subak, ka pangulu te kasundaluwan ni Hadadisir. <verse number="17" style="v" />Te nahuhuran si Dabid kayi, inlibulung din e ka langun ne me Israilita wey miglapas dan e te Weyig ne Hurdan, wey miggendiyad te Hilam. Ne migpangandam degma ka me Siryanhun kuntere ki Dabid wey migpakigbunu sikandan kandin. <verse number="18" style="v" />Piru nakapallahuy ka me Siryanhun wey nakapatey si Dabid te pitu ne gatus (700) ne etew ne migmanguntud te me karwahi wey hep-at ne pulu ne libu (40,000) ne sundalu ne migmangudde. Ne napalian si Subak, ka pangulu te kasundaluwan wey namatay rin diye. <verse number="19" style="v" />Te nakaman-maan ka langun ne Hari ne sakup ni Hadadisir te natalu sikandan te me Israilita, migpakiggusey e sikandan te me Israilita wey migpasakup e sikandan kandan. Purisu puun dutu, naaldek e ka me Siryanhun te pegbulig te me Amunihanun.</para>
  <chapter number="11" style="c" />
  <para style="s">Ka peg-ahew ni Dabid te asawa ni Uryas</para>
  <para style="p">
    <verse number="1" style="v" />
    <note caller="-" style="x">
      <char style="xo" closed="false">11:1: </char>
      <char style="xt" closed="false">1Kru 20:1.</char>
    </note> Te tigsubul te seeye ne leg-un, te timpu ne egpangipanew ka me Hari eyew te pegpakigbunu, impepangayew ni Dabid si Huwab wey ka me upisyal rin, wey ka langun ne kasundaluwan te Israil. Ne indereetan dan ka me Amunihanun wey inlingutan dan ka Raba. Piru migpalunggehaat de mule si Dabid diye te Hirusalim.</para>
  <para style="p">
    <verse number="2" style="v" />Te sabeka ne maapun, mig-enew si Dabid puun te hibatanan din wey miggiphipanew sikandin diye te atep te palasyu rin. Ne dutu, due napantew rin ne malitan ne migpamanihus ne mateles amana. <verse number="3" style="v" />Ne migsuhu si Dabid te etew eyew te peg-inse-inse meyitenged te seeye ne malitan. Ne due sabeka ne etew ne migkahi, “Kene naa ne si Batsiba sika, ka anak ni Ilyam ne asawa ni Uryas ne Hitihanun?” <verse number="4" style="v" />Ne impakuwa ni Dabid si Batsiba. Ne miggendiyad e si Batsiba ki Dabid wey innuliran e sikandin ni Dabid. (Te seeye ne timpu, iyam pad neimpusi ni Batsiba te egtuman ka binulan ne tulumanen te peglinis te eglangeseen.) Te pegkeimpus dutu, mig-uli e si Batsiba. <verse number="5" style="v" />Ne naberes e si Batsiba wey impakahiyan din si Dabid te egkaberes din e.</para>
  <para style="p">
    <verse number="6" style="v" />Purisu impakahiyan ni Dabid si Huwab, “Ipeendini nu te keddi si Uryas, ka Hitihanun.” Sikan naa ka impeendiyad e ni Huwab si Uryas ki Dabid. <verse number="7" style="v" />Te peg-atubang ni Uryas ki Dabid, in-insaan e sikandin ni Dabid ke namenu e si Huwab wey ka me sundalu, wey ka bunuanan. <verse number="8" style="v" />Ne ingkahiyan ni Dabid si Uryas, “Uli ka diye te kaniyu wey himeley ka.” Ne mig-awe e si Uryas diye te palasyu te Hari wey impasinundulan sikandin te dasag puun te Hari. <verse number="9" style="v" />Piru nakalipereng si Uryas diye te gumawan te palasyu te Hari duma te langun ne suluhuanen te ahalen din wey ware sikandin mig-uli diye te baley rin. <verse number="10" style="v" />Te nahuhuran dan si Dabid te ware mig-uli si Uryas diye te kandan, ingkahiyan din e si Uryas, “Kene naa ne puun ke mem pad diye te mariyu? Mania te ware ka mig-uli diye te ugpaan nu?”</para>
  <para style="p">
    <verse number="11" style="v" />Ne intabak ni Uryas si Dabid, “Diye te bunuanan ka keet-etawan te Israil wey Huda, wey diye te kandan ka Tahuanan te Kasabutan. Ne diye mig-uugpe te balungbalung ka ahalen ku ne si Huwab wey ka me sundalu rin. Na, egkaayun naa ne eggendiye a te baley ku eyew te pegkeen wey peg-inum, wey egpakiggulid te asawa ku? Egpahunlibet a te umul nu te kene ku iya sika eggimuwen.”</para>
  <para style="p">
    <verse number="12" style="v" />Ne ingkahiyan ni Dabid si Uryas, “Kayi ke naan pa uugpe kuntee ne aldew wey kaaselem kud sikeykew igpalibed diye te bunuanan.” Purisu migpalunggehaat pad si Uryas diye te Hirusalim te seeye ne aldew wey te seup ne aldew. <verse number="13" style="v" />Ne inninggat ni Dabid si Uryas te egkeen wey eg-inum duma kandin wey impewubuhan sikandin ni Dabid. Te pegkamarusilem, diye ded man-e sikandin miggibat duma te me suluhuanen te Hari wey ware din ded man-e mig-uli.</para>
  <para style="p">
    <verse number="14" style="v" />Te pegkamaselem, insulatan ni Dabid si Huwab. Ne si Uryas ka imparulung kayi. <verse number="15" style="v" />Seini ka tahu te sulat, “Ipewun-a nu si Uryas diye te due masumpit ne egpabunbunuey, ne egkataman, isues kew naan e eyew egkasuhat sikandin wey egkamatey.” <verse number="16" style="v" />Taheed te impipitew pad ni Huwab ka siyudad, intahu din ensi Uryas diye te nanengnengan din ne due mabbulut ne me kuntere. <verse number="17" style="v" />Ne migmanlihawang ka me sundalu te siyudad wey migpakigbunu ki Huwab. Ne due pila-pila ne me sundalu ni Dabid ne nenamatey lagkes si Uryas, ka Hitihanun.</para>
  <para style="p">
    <verse number="18" style="v" />Ne migsuhu si Huwab ne egpahuhuran si Dabid te langun ne iyan ka meyitenged te pegpabunbunuey. <verse number="19" style="v" />Ne impanpanayan ni Huwab ka insuhu din, “Ke egkapangguhuran nud ka Hari meyitenged te pegpabunbunuey, <verse number="20" style="v" />ne emun ke egkabelu sikandin wey eg-insaan ka, ‘Mania te amana kew migparani te siyudad te pegbubunu? Ware kew bes nakataha te egpakapane sikandan kaniyu puun te alabat te siyudad? <verse number="21" style="v" /><note caller="-" style="x"><char style="xo" closed="false">11:21: </char><char style="xt" closed="false">Tal 9:53.</char></note> Hentew-a ka miggimatey ki Abimilik ne anak ni Hirubisit? Kene naa ne sabeka ma ne malitan ka mig-ulug kandin te peri te galingan ne batu puun te alabat te siyudad wey namatey sikandin diye te Tibis? Mania te amana kew migparani te alabat te siyudad?’ Ne tabaka nu naa sikandin, ‘Si Uryas, ka Hitihanun ne suluhuanen nu namatey degma.’ ”</para>
  <para style="p">
    <verse number="22" style="v" />Purisu miggipanew e seeye se insuhu. Te pegginguma rin, ingguhuran din e si Dabid te langun ne impanaha ni Huwab kandin. <verse number="23" style="v" />Ne ingkahiyan din si Dabid, “Subla re ne malig-en ka kuntere para kanami. Inlusuran key nikandan piru napehes ney sikandan te pegpeisues taman diye te gumawan te siyudad. <verse number="24" style="v" />Ne impamane key te me talagpane ne diye te alabat te siyudad wey due pila-pila kanami ne namatey. Ne namatey degma si Uryas, ka Hitihanun.”</para>
  <para style="p">
    <verse number="25" style="v" />Ne ingkahiyan ni Dabid seeye se insuhu, “Kahii nu si Huwab te kene din ne eleg ne igkalaggew ka neyitabu su kene iya egkanengnengan ke hentew ka egpatey te pegpabunbunuey. Heheta niyu ka peglusud te siyudad wey dereeti niyu seini. Ne baggeta nu si Huwab.”</para>
  <para style="p">
    <verse number="26" style="v" />Te pegkarineg ni Batsiba te napatey ka iglukes din ne si Uryas, migpandalawit e sikandin. <verse number="27" style="v" />Te peglihad e te timpu te pegpandalawit, impaangey e ni Dabid si Batsiba. Ne in-asawa rin e sikandin, wey nakaanak din te lukes. Piru ware ikeupii te Magbebaye ne Manama ka innimu ni Dabid.</para>
  <chapter number="12" style="c" />
  <para style="s">Ka pegsapad ni Natan ki Dabid</para>
  <para style="p">
    <verse number="1" style="v" />
    <note caller="-" style="x">
      <char style="xo" closed="false">12:1: </char>
      <char style="xt" closed="false">Sal 51 Title.</char>
    </note> Ne impeendiye te Magbebaye ne Manama si Natan ki Dabid. Te pegginguma rin diye ki Dabid, ingkahiyan din e sikandin, “Due daruwa ne etew diye te sabeka ne siyudad. Meyaman ka sabeka wey egkaayu-ayu ka dangeb. <verse number="2" style="v" />Masulug amana ka me karniru wey me baka te meyaman, <verse number="3" style="v" />piru ware iya lein ne mananap te egkaayu-ayu angin e te beyan ne karniru ne nabeli rin. Ne intanggu rin seini wey migtulin duma kandin wey te me anak din. Ne iyan din de igpakpakeen ka pegkeen din wey diye din de egpe-peinuma te inumanan din, wey egsapsapipiyen din seini. Ne egpekeiling seini te malitan ne anak din. <verse number="4" style="v" />Ne due mahaliyug te meyaman ne migginguma, piru kene sikandin egkeupian ne egkuwa te sabeka te me karniru rin wey ke baka naa eyew igpakeen te seeye se mahaliyug din. Piru nasi din iyan kua ka karniru te egkaayu-ayu ne etew. Inggilang din e seini wey insendad din e seini te etew ne migginguma diye te kandin.”</para>
  <para style="p">
    <verse number="5" style="v" />Ne nabelu amana si Dabid te seeye se meyaman ne etew wey ingkahiyan din si Natan, “Egpahunlibet a te mannekal ne Magbebaye ne Manama, ne ka etew ne miggimu kayi eleg ne egkapatey. <verse number="6" style="v" />Keilangan ne egbayaran din ka karniru te hep-at ne lupi tenged te innimu rin wey tenged su ware keyid-u rin.”</para>
  <para style="p">
    <verse number="7" style="v" />Ne ingkahiyan ni Natan si Dabid, “Sikeykew seeye se etew. Ne seini ka inlalag te Magbebaye ne Manama, ka Manama te Israil, ‘In-alam ku sikeykew ne Hari te Israil wey inluwas ku sikeykew puun ki Saul. <verse number="8" style="v" />Imbehey ku keykew ka migharian te ahalen nu wey ka me asawa rin. Innimu ku sikeykew ne Hari te Israil wey te Huda. Ke deisek pad seini diye te keykew, egtimulan ku pad seini. <verse number="9" style="v" />Mania te ware nu linglingaa ka lalag ku wey iyan nu inggimu ka mareet diye te tangkaan ku? Impeyimatayan nu si Uryas diye te bunuanan wey in-ahew nu ka asawa rin. <verse number="10" style="v" />Purisu kene eg-awe ka kampilan diye te baley nu su in-ang-angaan a nikeykew wey in-ahew nu ka asawa ni Uryas ne Hitihanun eyew eg-asaween nu.’ <verse number="11" style="v" /><note caller="-" style="x"><char style="xo" closed="false">12:11-12: </char><char style="xt" closed="false">2Sam 16:22.</char></note> Ne migkahi pad man-e ka Magbebaye ne Manama, ‘Egpeuyanan ku sikeykew te karereetan pinaahi te sabeka ne sakup te pamilya nu. Te mata-mata nu mismu, eg-angayen ku ka me asawa nu wey igbehey ku diye te lein ne etew wey egpakiggulid sikandin te me asawa nu te ealdawi. <verse number="12" style="v" />Innimu nu seini te heles piru eggimuwen ku seini te ealdawi diye te tangkaan te intiru ne Israil.’ ”</para>
  <para style="p">
    <verse number="13" style="v" />Ne migkahiyan ni Dabid si Natan, “Nakasale a te Magbebaye ne Manama.” Ne ingkahiyan ni Natan si Dabid, “Impasaylu e te Magbebaye ne Manama ka sale nu wey kene kad egkamatey. <verse number="14" style="v" />Piru tenged su ka innimu nu, iyan egpuunan ne nalemetan ka Magbebaye ne Manama te me kuntere din, egkamatey ka bate ne lukes ne anak nu.” <verse number="15" style="v" />Ne mig-uli e si Natan.</para>
  <para style="s">Ka pegkamatey te anak ni Dabid</para>
  <para style="p">Ne impareralu e te Magbebaye ne Manama te mangune-kune ka bate ne naanak ni Dabid diye te asawa ni Uryas. <verse number="16" style="v" />Purisu migpeyid-u-hid-u si Dabid te Manama para te bate. Ne migpuasa sikandin wey migseled diye te sinabeng din, wey diye din miggibat te tane ne seeg te tagse marusilem. <verse number="17" style="v" />Ne nangendiye te kandin diye te baley rin ka me igbuyag eyew te pegpasasindeg kandin piru migkene-kene sikandin wey ware migkeen duma kandan. <verse number="18" style="v" />Te ikapitu ne aldew namatey e ka bate. Naaldek ka me suluhuanen ni Dabid te pegnangen kandin te napatey e ka bate su migkahi ma sikandan, “Te neuyag pad ka bate, migpakiglalag ki kandin piru ware ki nikandin pammineha. Purisu egmenuwen te naa te pegnangen te migpatey e ka bate? Kema ke egdereetan din ka pegkeetew rin.”</para>
  <para style="p">
    <verse number="19" style="v" />Piru te pegkakita ni Dabid te migmegna-naasey ka me suluhuanen din, nasabut din ne namatey e ka bate. Ne mig-inse ni Dabid te me suluhuanen din, “Migpatey e ka bate?”</para>
  <para style="p">Ne migtabak sikandan, “Uya, migpatey e sikandin.”</para>
  <para style="p">
    <verse number="20" style="v" />Ne mig-enew si Dabid puun te tane wey migpamanihus din e, migpamaluhu te lana, wey mig-ilis din e. Ne miggendiyad sikandin te baley te Magbebaye ne Manama wey migsimba rin diye. Te pegkeimpus kayi, mig-uli e sikandin diye te baley rin, wey te pegbuyu din te egkakeen, insesendaran e sikandin, wey migkeen din e.”</para>
  <para style="p">
    <verse number="21" style="v" />Ne mig-insaan sikandin te me suluhuanen din, “Nekey-a seini se innimu nu? Migpuasa ka wey migsinehew te neuyag pad ka bate. Piru te migpatey e ka bate, migsasindeg kad wey migkeen!”</para>
  <para style="p">
    <verse number="22" style="v" />Ne migtabak sikandin, “Taheed te neuyag pad ka bate, migpuasa a wey migsinehew su nakasuman-suman a ne kema ke egkeyid-u red ka Magbebaye ne Manama keddi wey eg-uyahen din ka bate? <verse number="23" style="v" />Piru kuntee te migpatey e ka bate, mania te egpuase e naan pad? Egkeuyag ku naan pad sikandin? Eggendiya a kandin piru kenad iya sikandin eglibed keddi.”</para>
  <para style="s">Ka pegkeetew ni Sulumun</para>
  <para style="p">
    <verse number="24" style="v" />Inliwang ni Dabid si Batsiba ne asawa rin wey migpakiggulid sikandin kandin. Ne mig-anak si Batsiba te bate ne lukes ne ingngaranan ni Dabid ki Sulumun. Ne inggeyinawaan te Magbebaye ne Manama si Sulumun. <verse number="25" style="v" />Ne migpeuyan ka Magbebaye ne Manama te lalag pinaahi ki Natan, ka prupita, ne egpangaranan ka bate ki Hididiya<note caller="+" style="f"><char style="fr" closed="false">12:25 </char><char style="ft" closed="false">Ka igpasabut te ngaran ne Hididiya iyan se, “Inggeyinawaan te Magbebaye ne Manama.”</char></note> su inggeyinawaan sikandin te Magbebaye ne Manama.</para>
  <para style="s">Ka pegkaahew ni Dabid te Raba</para>
  <para style="r">(1 Kru. 20:1-3)</para>
  <para style="p">
    <verse number="26" style="v" />Ne migbubunu si Huwab diye te Raba, ka siyudad te me Amunihanun ne in-ugpaan te Hari, wey naahew rin ka sebseb ne eg-ang-angayan dan te weyig. <verse number="27" style="v" />Ne migsuhu si Huwab te me etew wey impakahiyan din si Dabid, “Migbubunu a kayi te Raba wey naahew ku ka sebseb ne eg-ang-angayan dan te weyig. <verse number="28" style="v" />Purisu libulunga nu kuntee ka nahaat ne me etew wey lusuri niyu ka siyudad wey ahawa niyu seini. Su ke kene, sikeddi e ka eg-ahew kayi wey egngaranan ku seini te ngaran ku. <verse number="29" style="v" />Purisu inlibulung e ni Dabid ka me etew wey miggendiyad te Raba. Ne migbubunu sikandin diye wey naahew seini. <verse number="30" style="v" />Ingkuwa ni Dabid ka kuruna ne impanahuan te mahal ne batu puun diye te ulu te diyus-diyus te me Amunihanun ne si Milkum<note caller="+" style="f"><char style="fr" closed="false">12:30 </char><char style="ft" closed="false">Si Milkun, Hari te me Amunihanun.</char></note>. Ne due me tatelu ne pulu wey lalimma (35) ne kilu ka kabehat kayi wey ingkukuruna rin e seini. Ne masulug ka kasangkapan ne nakuwa ni Dabid te seeye ne siyudad. <verse number="31" style="v" />Ne impandakep din e ka me etew te seeye ne siyudad wey innimu rin sikandan ne talaggabas, talagpiku, talagpangguley, wey impepangimu rin degma sikandan te tisa. Ne innimu rin seini diye te langun ne siyudad te Amunihanun. Ne nanguli e diye te Hirusalim ensi Dabid wey ka langun ne etew.</para>
  <chapter number="13" style="c" />
  <para style="s">Ka pegleheng ni Amnun ki Tamar</para>
  <para style="p">
    <verse number="1" style="v" />Ne due mateles ne malitan ne anak ni Dabid ne egngaranan ki Tamar ne atebey ni Absalum. Ne si Amnun ne anak ni Dabid te lein malitan, neupian ki Tamar. <verse number="2" style="v" />Ne natameng amana si Amnun wey migderalu rin tenged te atebey rin ne si Tamar su mengebay mem pad sikandin wey hendue te kene egkeyimu ni Amnun ka minsan nekey diye te kandin. <verse number="3" style="v" />Piru due alukuy ni Amnun ne egngaranan ki Hunadab ne anak ni Simyas ne suled ni Dabid. Ne subla ne utekan si Hunadab. <verse number="4" style="v" />Ne mig-insaan din si Amnun, “Mania te egkitkiteen ku sikeykew se anak te Hari ne eglungku te tagse maselem?”</para>
  <para style="p">Ne migtabak si Amnun, “Due geyinawa ku ki Tamar ne atebey te suled ku ne si Absalum.”</para>
  <para style="p">
    <verse number="5" style="v" />Ne ingkahiyan sikandin ni Hunadab, “Hibat-hibat ka wey pareralu ka. Te pegleuy te amey nu keykew, kahi nu sikandin te, ‘Peendiniya nu si Tamar wey peuyana nu te egkakeen. Diye nu ipaandam kandin ka egkakeen te katangkaan ku su egpipitew a kandin, wey egsungiten a nikandin.’ ” <verse number="6" style="v" />Purisu miggibat si Amnun wey miglilibat ne migderalu.</para>
  <para style="p">Te pegleuy te Hari kandin, ingkahiyan din sikandin, “Eghangyu a keykew ne egpeendiyeen nu si Tamar ne atebey ku wey peyimuwa nu sikandin te pila-pila ne paan kayi te tangkaan ku su eyew egsungiten a nikandin.”</para>
  <para style="p">
    <verse number="7" style="v" />Ne impakahiyan ni Dabid si Tamar diye te palasyu, “Hendiye ka te baley te maama nu ne si Amnun wey andami nu sikandin te egkakeen.” <verse number="8" style="v" />Purisu miggendiyad si Tamar te baley te maama rin ne si Amnun ne miggibat-hibat. Ne migkuwa si Tamar te harina wey inluyang din e seini wey miggimu rin e te paan. Ne innilutu din e seini diye te tangkaan ni Amnun. <verse number="9" style="v" />Ne ingkuwa rin e ka kale wey insendaran din e si Amnun te paan piru ware din migkeen. Migkahi si Amnun, “Paligwanga niyu ka langun ne etew kayi.” Purisu nangawe e ka me etew. <verse number="10" style="v" />Ne ingkahiyan ni Amnun si Tamar, “Uyana nu kayi te sinabeng ka paan wey sungita a nikeykew.” Ne in-uyan ni Tamar ka paan diye ki Amnun diye te sinabeng. <verse number="11" style="v" />Piru te igparani rin e diye ki Amnun ka paan eyew igpakeen kandin, inggen-genan din ka belad ni Tamar wey ingkahiyan, “Hendini ka atebey ku, gulid ka keddi.”</para>
  <para style="p">
    <verse number="12" style="v" />Ne migtabak si Tamar, “Kene a nikeykew lehenga su ware sika ne himu kayi te Israil. Kene ka himu te sika ne keungelan. <verse number="13" style="v" />Ke egpehesen a nikeykew, kenad iya egkaawe ka hilew ku. Ne sikeykew, egkeyimu kad ne sabeka te me ungel-ungel kayi te Israil. Purisu, eghangyuen ku sikeykew ne inangen nu seini te Hari su migpalintutuu a ne kene ka nikandin egbalibaran te peg-asawa keddi. <verse number="14" style="v" />Piru ware sikandin pammineha ni Amnun wey miglampus sikandin te tuyu din tenged su manmanekal ma sikandin ki Tamar.</para>
  <para style="p">
    <verse number="15" style="v" />Piru te pegkeimpus kayi, sahuhune ne indumutan e amana ni Amnun si Tamar wey migsubla pad ka pegdumut din du te geyinawa rin kandin. Ne ingkahiyan ni Amnun si Tamar, “Awe ka kayi.”</para>
  <para style="p">
    <verse number="16" style="v" />Piru migtabak si Tamar, “Kena a nikeykew paawa-a kayi su subla pad sika ne mareet du te pegleheng nu keddi.”</para>
  <para style="p">Piru ware sikandin migpammineg kandin. <verse number="17" style="v" />Ne in-umew rin ka suluhuanen din wey ingkahiyan, “Ipalihawang nu seini se malitan kayi wey paguli nu ka gumawan ke egpakalihawang e sikandin.” <verse number="18" style="v" />Purisu impalihawang e si Tamar te seeye ne suluhuanen wey impagulan din e ka gumawan.</para>
  <para style="p">Te seini ne timpu, migsaluub si Tamar te malayat wey mateles ne kumbale. Sika ka igsaluub te me mengebay ne anak te Hari dengan. <verse number="19" style="v" />Ne intahuan ni Tamar te abu ka ulu rin wey inggisi din ka malayat wey mateles ne kumbale ne insaluub din. Ne in-utuk din ka belad din wey miggipanew ne migpanaman migsinehew. <verse number="20" style="v" />Ne mig-insaan si Tamar te maama rin ne si Absalum, “Innilabetan ke naa te maama nu ne si Amnun? Kene nu re seini diralema atebey. Maama nu sikandin, purisu, kene nu seini iwangal-wangal.” Ne diyad e mig-ugpe si Tamar te baley ni Absalum ne miglungku wey migmulmulengew.</para>
  <para style="p">
    <verse number="21" style="v" />Ne nabelu amana si Hari Dabid te pegkanengneng din kayi. <verse number="22" style="v" />Ne ware inlalag ni Absalum ki Amnun, meupiya ma wey se mareet piru indumutan din si Amnun tenged te pegpeyilew rin te atebey rin ne si Tamar.</para>
  <para style="s">Ka pegsuli ni Absalum ki Amnun</para>
  <para style="p">
    <verse number="23" style="v" />Te peglihad te daruwa ne leg-un, impaalutan ni Absalum ka me karniru rin diye te Baalhasur ne marani te Ipraim. Inninggaat din ka langun ne lukes ne anak te Hari. <verse number="24" style="v" />Ne miggendiye si Absalum te Hari wey migkahi, “Egpaalutan ku ka me karniru ku wey eghangyuen ku sikeykew wey ka me suluhuanen nu te pegtambung kayi.”</para>
  <para style="p">
    <verse number="25" style="v" />Piru migtabak si Dabid, “Kena a egpekeendiye, anak. Kene egkaayun ne egmangendiye ki langun su egpakasamuk key re keykew.” Piru migpamehes iya perem si Absalum kandin, piru ware iya miggendiye si Dabid. Impanalanginan din de si Absalum.</para>
  <para style="p">
    <verse number="26" style="v" />Ne migkahi si Absalum, “Ke kene egkaayun, eghangyuen ku sikeykew ne igparuma nu keddi ka suled ku ne si Amnun.”</para>
  <para style="p">Ne mig-insaan sikandin te Hari, “Mania te egparumeen nu sikandin?” <verse number="27" style="v" />Ne migpamehes iya si Absalum, sikan naa ka imparuma rin e si Amnun wey ka langun ne anak din. <verse number="28" style="v" />Ne impanpanayan ni Absalum ka me suluhuanen din, “Pammineg kew. Ke egkewubug e si Amnun wey te pegsuhu ku kaniyu ne eggimatayan si Amnun, himatayi niyu iya sikandin. Kene kew kaaldek su sikeddi ka migsuhu kaniyu. Nekal-nekal kew wey bulut-bulut kew. <verse number="29" style="v" />Sikan naa ka innimu te me suluhuanen ni Absalum diye ki Amnun ke nekey seeye se ingkahi rin kandan. Ne nanasindeg ka langun ne me anak te Hari wey migmanguntud te me kudde dan, wey migmalungkesu e.</para>
  <para style="p">
    <verse number="30" style="v" />Taheed te diye pad te dalan ka me anak te Hari, due nakahuhud ki Dabid ne in-amin pangimatayi ni Absalum ka me anak din. <verse number="31" style="v" />Ne migsasindeg ka Hari wey inggisi din ka kumbale din wey miggibat diye te tane. Inggisi degma te me suluhuanen ne nanasindeg palingut kandin ka me kumbale dan. <verse number="32" style="v" />Piru migkahi si Hunadab ne anak ni Simyas ne suled ni Dabid, “Mahal ne Hari, kene ka suman-suman te nangimatayan ka langun ne me anak nu. Si Amnun de ka innimatayan su tapey e seini planuwa ni Absalum bunsud pad te pegleheng ni Amnun ki Tamar.</para>
  <para style="p">
    <verse number="33" style="v" />Purisu kene ka palintutuu te guhuren ne impangimatayan ka langun ne me anak nu. Si Amnun de ka innimatayan.”</para>
  <para style="p">
    <verse number="34" style="v" />Ne migpallahuy e Si Absalum.</para>
  <para style="p">Ne te pegpantew te talagtameng te palasyu, nakakita sikandin te masulug ne me etew ne egginguma ne migmatupang te bubungan ne egpuun te iglineb. Ne miggendiye sikandin te Hari wey migkahi, “Due nakita ku ne me etew seeye te dalan te Hurunaim,<note caller="+" style="f"><char style="fr" closed="false">13:34 </char><char style="ft" closed="false">Te Hebruwanen: seeye te dalan ne egkeinniyuhan din.</char></note> seeye te kakiliran te bubungan. <verse number="35" style="v" />Ne ingkahiyan ni Hunadab ka Hari, “Pitawa nu. Duen e ka me anak nu sumale te ingkahi ku ganna.” <verse number="36" style="v" />Te pegkeimpus din te eglalag, nangingume e ka me anak te Hari wey migmanaman-taman sikandan naninehew. Ne migpanaman degma migsinehew ka Hari wey ka langun ne suluhuanen din.</para>
  <para style="p">
    <verse number="37" style="v" />
    <note caller="-" style="x">
      <char style="xo" closed="false">13:37: </char>
      <char style="xt" closed="false">2Sam 3:3.</char>
    </note> Ne migpallahuy si Absalum wey miggendiye ki Talmai ne anak ni Amihud ne Hari te Gisur. Piru miglungku si Dabid te tagse aldew tenged te anak din. <verse number="38" style="v" />Ne diye pad mig-uugpe si Absalum te Gisur seled te tatelu ne leg-un. <verse number="39" style="v" />Piru naalimengawan si Dabid ki Absalum te timpu ne naliwang e sikandin te kamatayen ni Amnun.</para>
  <chapter number="14" style="c" />
  <para style="s">Ka peg-uli ni Absalum diye te Hirusalim</para>
  <para style="p">
    <verse number="1" style="v" />Nasabut ni Huwab ne anak ni Siruya ne naalimengawan e amana ka Hari ki Absalum. <verse number="2" style="v" />Sikan naa ka migsuhu si Huwab te etew te peggendiye te Tikuwa eyew te peg-angey te matagseb ne malitan diye. Te pegginguma te malitan, ingkahiyan e sikandin ni Huwab, “Lilibat ka ne miglungku wey isaluub nu ka kumbale te eglungku. Kene nu baluhuwi te lana ka lawa nu wey lilibat ka ne naluhey kad ne miglungku para te minatey. <verse number="3" style="v" />Ne hendiye ka te Hari wey ilalag nu kandin ka iling dutu.” Impanulu ni Huwab ka malitan ke nekey ka iglalag din.</para>
  <para style="p">
    <verse number="4" style="v" />Te diyad e te tangkaan te Hari ka malitan ne matig-Tikuwa, mig-usengul sikandin diye te tane eyew te pegtahud kandin, wey migkahi, “Bulihi a ubag nikeykew, Hari!”</para>
  <para style="p">
    <verse number="5" style="v" />Ne mig-inse ka Hari kandin, “Nekey-a ka igkalaggew nu?”</para>
  <para style="p">Ne migtabak ka malitan, “Balu ad iya, namatey e ka iglukes ku. <verse number="6" style="v" />Sikeddi seini se suluhuanen nu, due daruwa ne anak ne lukes. Migpeehetey sikandan diye te kakametan wey ware egpakapegnel kandan. Ne inlampesan te sabeka ka dangeb wey namatey e. <verse number="7" style="v" />Ne kuntee, sikeddi seini se suluhuanen nu, egkuntereen ad te langun ne me karumaan ku. Migkahi sikandan, ‘Ibehey nu kanami ka miggimatey te suled din su eggimatayan ney degma sikandin. Kene sikandin ne eleg ne egpakapanunud te karatuan te amey rin.’ Te iling kayi ne paahi, eg-awaan a iya nikandan te langun ne nasame kayi te keddi wey egkawaraan e ka iglukes ku te ngaran wey kabuhalan din.”</para>
  <para style="p">
    <verse number="8" style="v" />Ne ingkahiyan te Hari ka malitan, “Uli kad e wey eggimua te suhu ne kene dan e egmenuwen ka anak nu.”</para>
  <para style="p">
    <verse number="9" style="v" />Ne ingkahiyan te malitan ne matig-Tikuwa ka Hari, “Mahal ne Hari, ke due egsendit te pegbulig nu keddi, sikeddi wey ka pamilya ku iyan egkarusaan wey kene ne sikeykew.”</para>
  <para style="p">
    <verse number="10" style="v" />Migkahi ka Hari, “Ke duen pad egpanlalag keykew te minsan nekey, uyana nu sikandin kayi te keddi wey kene kad nikandin egsamuken pad.”</para>
  <para style="p">
    <verse number="11" style="v" />Ne migkahi sikandin, “Mahal ne Hari, saad ka ubag keddi pinaahi te Magbebaye ne Manama ne iyan ka Manama nu, ne kene nu egtuhutan ne duen pad egsuli te anak ku. Egkeupian a ne warad egpakalangesa.”</para>
  <para style="p">Ne migkahi ka Hari, “Igsaad ku te mannekal ne Manama ne ware minsan sabeka ne bulbul te anak nu ne egkarutdut.”</para>
  <para style="p">
    <verse number="12" style="v" />Ne migkahi ka malitan, “Mahal ne Hari, egkaayun ne eglalag e pad?”</para>
  <para style="p">Ne migkahi ka Hari, “Ne uya, lalag ke pa.”</para>
  <para style="p">
    <verse number="13" style="v" />Ne dutu, mig-inse e ka malitan, “Mania te migplanu ka te iling due diye te keet-etawan te Manama? Te peglalag nu kayi, migpeila sika ne nakasale ka su ware nu ma peulia kayi ka anak nu ne migpallahuy. <verse number="14" style="v" />Egkengamatey ki langun. Egpekeiling ki te weyig ne in-itis diye te tane ne kenad e egkalimud pad. Minsan ka Manama kene egkuwa te umul te etew, ke kene, nasi sikandin egplanu ne egpekeuli diye te kandin ka etew ne nakariyu kandin. <verse number="15" style="v" />Mahal ne Hari, miggendini a eyew te pegnangen keykew kayi su naaldek a te me etew. Migpakiglalag a keykew su kema ke eggimuwen nu red ka inhangyu ku keykew. <verse number="16" style="v" />Su egpammineg ka keddi wey igpariyu a nikeykew puun te etew ne egdereet keddi wey te anak ku kayi te tane ne imbehey te Manama kanami. <verse number="17" style="v" /><note caller="-" style="x"><char style="xo" closed="false">14:17: </char><char style="xt" closed="false">2Sam 19:27.</char></note> Migsuman-suman a degma ne egpakaliwang keddi ka me lalag nu, Hari, su egpekeiling ka te panalihan te Manama ne nakanengneng te meupiya wey mareet. Egdumaan ka perem te Magbebaye ne Manama ne iyan ka Manama nu.”</para>
  <para style="p">
    <verse number="18" style="v" />Ne ingkahiyan te Hari ka malitan, “Due ig-inse ku keykew wey kene ke naa heeles.”</para>
  <para style="p">Ne migkahi ka malitan, “Na, pabulus ka Mahal ne Hari.”</para>
  <para style="p">
    <verse number="19" style="v" />Ne mig-inse e ka Hari, “Duen naa labet ni Huwab kayi te langun?”</para>
  <para style="p">Ne migtabak ka malitan, “Igpahunlibet ku te umul nu, Mahal ne Hari, ne ware egpeeles ne kamalehetan puun keykew. Uya, innangenan a ni Huwab te eglalahen ku. <verse number="20" style="v" />Innimu seini te suluhuanen nu ne si Huwab eyew te pegbalew-balew te egkeula-ula kuntee. Due katagseb te ahalen ku ne iling te katagseb te panalihan te Manama te pegnengneng te langun kayi te ampew te tane.”</para>
  <para style="p">
    <verse number="21" style="v" />Sikan naa ka impeumew te Hari si Huwab wey ingkahiyan, “Uya, eg-uyun a kayi. Ne hipanew kad wey uyana nu kayi ka anak ku ne si Absalum.”</para>
  <para style="p">
    <verse number="22" style="v" />Mig-usengul si Huwab diye te tane eyew te pegtahud kandin wey migkahi, “Egpanalanginan ka te Manama, mahal ne Hari! Nakanengneng ad kuntee te ingkahale e red nikeykew su intuhut nu ma ka hangyu ku keykew.” <verse number="23" style="v" />Purisu miggendiye si Huwab te Gisur wey induma rin e si Absalum palibed diye te Hirusalim. <verse number="24" style="v" />Piru migkahi ka Hari, “Keilangan ne diye sikandin eg-ugpe te baley rin. Keilangan ne kene sikandin eggendini keddi.” Purisu mig-ugpe si Absalum diye te baley rin wey ware migpakigkita te Hari.</para>
  <para style="s">Ka pegpeuliey ni Absalum wey ni Dabid</para>
  <para style="p">
    <verse number="25" style="v" />Te intiru ne Israil, ware lein ne indeyrey amana tenged te kateles din angin ki Absalum. Ware igpakarew-ey kandin puun te pulu din peendiye te pala-pala rin. <verse number="26" style="v" />Makepal amana ka bulbul rin wey egpaalutan din seini te tagse leg-un ke malayat e seini wey mabehat e. Ne egtimbangen din ka bulbul rin wey me daruwa ne kilu te timbangan te Hari ka kabehat kayi. <verse number="27" style="v" />Ne si Absalum, due tatelu ne anak ne lukes wey sabeka ne malitan ne egngaranan ki Tamar wey amana rin ne tetelesi.</para>
  <para style="p">
    <verse number="28" style="v" />Daruwa ne leg-un ne mig-ugpe si Absalum diye te Hirusalim ne ware migpakigkita te Hari. <verse number="29" style="v" />Ne impaangey ni Absalum si Huwab eyew egpeendiyeen din te Hari piru ware miggendiye si Huwab kandin. Ne impaangey rin e man-e si Huwab te ikarangeb ne timpu piru ware ded iya man-e sikandin miggendiye te kandin. <verse number="30" style="v" />Ne ingkahiyan ni Absalum ka me suluhuanen din, “Hendiyei niyu ka sibadaan ni Huwab wey silabi niyu seini. Diye dapit seini te kamet ku.” Purisu insilaban te me suluhuanen din ka sibadaan ni Huwab.</para>
  <para style="p">
    <verse number="31" style="v" />Ne miggendiye si Huwab ki Absalum diye te baley rin wey mig-inse, “Mania te insilaban te me suluhuanen nu ka kamet ku?”</para>
  <para style="p">
    <verse number="32" style="v" />Ne migtabak si Absalum, “Tenged su ware ka miggendini te pegpaangey ku keykew. Egkeupian a ne eggendiye ka te Hari eyew te peg-inse kandin ke mania te impaangey a nikandin diye te Gisur. Me-meupiya pad ke migpalunggehaat e re diye. Purisu peendiyaa a nikeykew te Hari. Ke nakasale e ma, ne egkaayun ne eggimatayan a nikandin.”</para>
  <para style="p">
    <verse number="33" style="v" />Seeye naa ka miggendiyad si Huwab te Hari eyew te pegnangen kandin kayi. Ne impeumew si Absalum te Hari. Purisu miggendiye si Absalum te Hari wey mig-usengul diye te tane diye te tangkaan din. Ne innarekan sikandin te Hari.</para>
  <chapter number="15" style="c" />
  <para style="s">Ka pegribildi ni Absalum te Hari</para>
  <para style="p">
    <verse number="1" style="v" />Te pegkeimpus kayi, nakakuwa si Absalum te me karwahi wey me kudde, wey lalimma ne pulu (50) ne etew ne eggun-a egpallahuy kandin. <verse number="2" style="v" />Te seini ne timpu, imbatasan ni Absalum ne egselem-selem eg-enew wey diye egsas-sasindeg te ilis te dalan peendiye te gumawan te siyudad. Ke due etew ne eglihad ne due kasu ne igpewusey rin te Hari, eg-umawen sikandin ni Absalum wey eg-insaan, “Hendei ka migpuun? Ne egtabak ka etew, “Diya a migpuun te sabeka te me tribu te Israil.” <verse number="3" style="v" />Ne egkahiyan sikandin ni Absalum, “Meupiya wey eleg ka sumbung nu. Piru ware sabeka ne imbehayan te Hari te katenged eyew te peggusey kayi.” <verse number="4" style="v" />Ne egkahi pad iya man-e si Absalum, “Emun ke egkeyimu e pa iya perem ne talaggukum kayi ne inged, egpakaparani keddi ka tagse sabeka ne due me sumbung wey ke kasu naa, wey egbehayan ku iya sikandan te katareng.” <verse number="5" style="v" />Ne ke due egparani ki Absalum ne eg-usengul diye te tangkaan din, egketengen din ka belad din diye kandin wey eggen-genan din sikandin, wey eggarekan. <verse number="6" style="v" />Innimu seini ni Absalum diye te langun ne Israilita ne eggendiye te Hari eyew egpewukum. Te kene egkaluhey, igkeupii pad te me etew si Absalum du te ki Dabid.</para>
  <para style="p">
    <verse number="7" style="v" />Peglihad te hep-at ne leg-un, ingkahiyan ni Absalum ka Hari, “Tuhuti a nikeykew ne eggendiye te Hibrun eyew te pegtuman te saad ku te Magbebaye ne Manama. <verse number="8" style="v" />Taheed te diye e pad te Gisur diye te Sirya, migsesaad a te Magbebaye ne Manama ne emun ke egpaliberen a nikandin kayi te Hirusalim, egpamakey a te Magbebaye ne Manama diye te Hibrun.”</para>
  <para style="p">
    <verse number="9" style="v" />Ne ingkahiyan sikandin te Hari, “Ne hipanew kad ne malinawen!” Purisu migsasindeg si Absalum wey miggendiyad te Hibrun. <verse number="10" style="v" />Piru migsuhu si Absalum te me etew te heles de peendiye te langun ne tribu te Israil eyew egkahiyan ka me etew, “Te pegkarineg niyu te dahing te trumpita, panguleyi kew naa ne eggenendue, ‘Hari e si Absalum te Hibrun!’ ” <verse number="11" style="v" />Migduma ki Absalum ka daruwa ne gatus (200) ne etew ne matig-Hirusalim ne impanginggat piru ware kalintahaan te planu ni Absalum. <verse number="12" style="v" />Ne taheed te migpanubad si Absalum te mananap ne egtutungen, impaangey rin e si Ahitupil ne talagtambag ki Dabid puun diye te siyudad te Gilu ne ugpaan din. Te ware naluhey, migmasalig e ka me etew ne egdapig ki Absalum. Purisu migmalig-en pad iya ka planu rin ne egribildi ki Dabid.</para>
  <para style="s">Ka pegpallahuy ni Dabid</para>
  <para style="p">
    <verse number="13" style="v" />Due suluhuanen ne migginguma diye ki Dabid wey migkahi, “Diyad e migdapig ki Absalum ka me Israilita.”</para>
  <para style="p">
    <verse number="14" style="v" />Purisu ingkahiyan ni Dabid ka langun ne upisyal rin ne duma rin diye te Hirusalim, “Kuwa kid. Egpamallahuy ki su ke kene, ware iya egkasame kanta puun ki Absalum. Eg-iyal-iyal ki su ke kene, egkasapenan ki nikandin wey egkatalu, wey egpangimatayan din ka tagse sabeka kayi te siyudad.”</para>
  <para style="p">
    <verse number="15" style="v" />Ne migkahiyan si Dabid te me upisyal rin, “Andam key seini se me suluhuanen nu ne eggimu te minsan nekey ne igpeyimu nu kanami.” <verse number="16" style="v" />Purisu miggipanew si Dabid wey migduma kandin ka intiru ne pamilya rin. Ne inggaat din de ka sapulu te me duwey rin eyew te pegtanggu te palasyu.</para>
  <para style="p">
    <verse number="17" style="v" />Ne mig-ayun e ka Hari wey ka me etew wey migsanggel ran diye te katammanan ne baley. <verse number="18" style="v" />Ne impewun-a rin ka me upisyal rin lagkes ka me talagbantey te Hari ne me Kiritihanun wey me Pilitihanun, wey ka hen-em ne gatus (600) ne Hitihanun migduma kandin puun te Gat. <verse number="19" style="v" />Ne ingkahiyan te Hari si Itay, ka Hitihanun ne pangulu ran, “Mania te migduma ka degma kanami? Libed kad wey duma ka te iyam ne Hari su lapu ke re wey mig-engkeran nu ka ugpaan nu. <verse number="20" style="v" />Hendue te gabii ke mem pad iya migginguma. Ne egkaayun naa ne egduma kad man-e kanami kuntee te egkalaag-laag? Ware ku pad nanengnengi ke hendei key egpabaye, purisu, uli kad wey dumaa nu ka me etew nu. Meupiya perem ke igpapitew te Magbebaye ne Manama ka keupiya rin wey pegkamatinumanen kaniyu.</para>
  <para style="p">
    <verse number="21" style="v" />Piru intabak ni Itay ka Hari, “Igsaad ku te mannekal ne Magbebaye ne Manama wey diye te keykew, mahal ne Hari, ne egduma a iya keykew minsan hendei ka egpabulus, minsan kamatayen pad ka egpangkusan.”</para>
  <para style="p">
    <verse number="22" style="v" />Ne ingkahiyan ni Dabid si Itay, “Ke iling ma rue, egpakaruma ka kanami.” Purisu migdume e si Itay wey ka me etew rin wey ka langun ne me pamilya ne migduma kandin. <verse number="23" style="v" />Ne migmandalawit ka me etew te Hirusalim taheed te eglihad ensi Dabid wey ka me etew rin. Ne miglihad ka Hari duma te me etew rin diye te bangalug te Kidrun wey migpeendiyad sikandan te mammara ne inged ne kene egkeugpaan.</para>
  <para style="p">
    <verse number="24" style="v" />Ne migginguma ensi Abiyatar wey si Saduk ne me talagpanubad, ne migdumaan te langun ne Libita ne migyeyayung te Tahuanan te Kasabutan te Manama. Ne insabuk dan seini diye te tane taman te nakalihad e ka langun ne etew ne egpuun te siyudad. <verse number="25" style="v" />Ne migkahiyan te Hari si Saduk, “Ilibed niyu red ka Tahuanan te Kasabutan diye te siyudad. Ke igkahale e red te Magbebaye ne Manama, ne igpalibed e red nikandin diye wey egkakita ku red seini, wey ka intahuan kayi. <verse number="26" style="v" />Piru ke egkahi sikandin, ‘Ware ku ikahale sikeykew,’ ne seini e man ded iya. Sikandin e ka balahad ke nekey ka igkeupii rin ne eggimuwen kayi te keddi.” <verse number="27" style="v" />Ne ingkahiyan pad man-e te Hari si Saduk ne talagpanubad, “Tahasiliban ka. Libed ka ne malinawen diye te siyudad duma ki Abiyatar wey te anak nu ne si Ahimaas, wey te anak ni Abiyatar ne si Diyunatan. <verse number="28" style="v" />Egtetahad a diye te iglapas te weyig peendiye te inged ne kene egkeugpaan taman te egpakarawat a te guhuren ne egpuun kaniyu. <verse number="29" style="v" />Purisu in-uyan e ni Saduk wey ni Abiyatar ka Tahuanan te Kasabutan palibed diye te Hirusalim wey migpalunggehaat e sikandan diye.</para>
  <para style="p">
    <verse number="30" style="v" />Ne migtakereg si Dabid diye te Bubungan te me Ulibu ne migsinehew, ware sisinilasen, wey imbunbunan din ka ulu rin isip ilaan te peglungku. Ne imbunbunan degma te langun ne etew ne migduma kandin ka me ulu ran wey migsinehew taheed te migmanakereg sikandan. <verse number="31" style="v" />Due nakakahi ki Dabid, “Migbulig si Ahitupil ki Absalum te pegribildi keykew.” Sikan naa ka mig-ampu si Dabid, “E, Magbebaye ne Manama, himuwa nu ne ware karuan te me tambag ni Ahitupil.”</para>
  <para style="p">
    <verse number="32" style="v" />Te pegginguma ni Dabid diye te iddus te bubungan, ke hendei egsimbaa ka Manama, insinug-ung e sikandin ni Husay ne Arkihanun. Nahisi ka malayat wey mateles ne kumbale din wey due basak diye te ulu rin. <verse number="33" style="v" />Ne ingkahiyan sikandin ni Dabid, “Ke egpabulus ka ne egduma keddi, egpakabehat ke re keddi. <verse number="34" style="v" />Piru ke eglibed ka diye te siyudad wey egkahiyan nu si Absalum, ‘Suluhuana ad nikeykew, mahal ne Hari, iling te suluhuanen a dengan te amey nu,’ ne egkabalabahan nu ka tambag ni Ahitupil. <verse number="35" style="v" />Diye ensi Saduk wey si Abiyatar, ka me talagpanubad. Purisu, inangen nu diye te kandan ka minsan nekey ne egkarineg nu puun diye te palasyu te Hari. <verse number="36" style="v" />Duma ran diye si Ahimaas ne anak ni Saduk wey si Diyunatan ne anak ni Abiyatar. Ne suhua nu naa sikandan kayi te keddi eyew te pegpangguhud te langun ne egkarineg nu.”</para>
  <para style="p">
    <verse number="37" style="v" />Purisu miglibed e si Husay ne alukuy ni Dabid diye te siyudad. Nakasalengan seeye te pegseled ni Absalum diye te Hirusalim.</para>
  <chapter number="16" style="c" />
  <para style="s">Ka pegbulig ni Siba ki Dabid</para>
  <para style="p">
    <verse number="1" style="v" />
    <note caller="-" style="x">
      <char style="xo" closed="false">16:1: </char>
      <char style="xt" closed="false">2Sam 9:9-10.</char>
    </note> Te nakalihad e te deisek si Dabid diye te iddus te bubungan, insinug-ung e sikandin ni Siba, ka suluhuanen ni Mipibusit. Due in-uyan din ne daruwa ne asnu ne indulanan din te daruwa ne gatus (200) ne paan, sabeka ne gatus (100) ne kemkem ne behas te paras, sabeka ne gatus (100) ne punduk te innihangu ne behas te igira, wey binu ne intahu diye te puntil ne laplap te mananap. <verse number="2" style="v" />Ne mig-insaan te Hari si Siba, “Mania te migpanguyan ka due?”</para>
  <para style="p">Ne migtabak si Siba, “Egpeunturan te pamilya nu, Hari ka sika se me asnu, wey para te me kanakan ka sika se me paan wey me prutas, wey igpeinum ka binu te seeye se egkalepu diye te mammara ne inged ne kene egkeugpaan.</para>
  <para style="p">
    <verse number="3" style="v" />
    <note caller="-" style="x">
      <char style="xo" closed="false">16:3: </char>
      <char style="xt" closed="false">2Sam 19:25-27.</char>
    </note> Ne mig-inse ka Hari, “Hendei si Mipibusit, ka apu te ahalen nu ne si Saul?”</para>
  <para style="p">Ne migtabak si Siba, “Diye sikandin migpalunggehaat te Hirusalim su migsuman-suman ma sikandin ne ig-uli e te me Israilita diye kandin ka migharian te apu din te seini ne aldew.”</para>
  <para style="p">
    <verse number="4" style="v" />Ne ingkahiyan te Hari si Siba, “Ka langun ne ki Mipibusit dengan, keykew e kuntee.”</para>
  <para style="p">Ne migkahi si Siba, “Eg-usengul a diye te tangkaan nu wey igkahala a perem nikeykew, mahal ne Hari.”</para>
  <para style="s">Ka pegdilus ni Simi ki Dabid</para>
  <para style="p">
    <verse number="5" style="v" />Te pegginguma ni Dabid diye te lungsud ne Bahurim, due etew ne miglihawang ne sabeka te me karumaan ni Saul ne egngaranan ki Simi ne anak ni Gira. Ware sanggel te pegdilus din ki Dabid taheed te egpeendiye din kandin. <verse number="6" style="v" />Ne impandegpak din e si Dabid wey ka langun ne suluhuanen din te batu. Ne miglingutan si Dabid te langun ne etew rin, wey te me bahani rin. <verse number="7" style="v" />Ne migkahi si Simi, “Awe ka kayi, talaggimatey. Ware karuan nu ne etew! <verse number="8" style="v" />Insulian kad e te Magbebaye ne Manama tenged te pegpangimatey nu te pamilya ni Saul te insubalan nu ne Hari. Imbehey e te Magbebaye ne Manama ka peghari diye te anak nu ne si Absalum. Miggingume e keykew ka karereetan nu su talaggimatey ke ma ne etew!”</para>
  <para style="p">
    <verse number="9" style="v" />Ne mig-insaan te anak ni Siruya ne si Abisay ka Hari, “Mania te egsuhut ke re ne egdilusen, mahal ne Hari, te sika ne etew, ne iling de te namatey ne asu? Tuhuti a nikeykew te pegtempug te ulu rin!’ ”</para>
  <para style="p">
    <verse number="10" style="v" />Piru mig-inse ka Hari, “Nekey ma se labet niyu te me anak ni Siruya? Ke egdilusen a nikandin tenged su ingkahiyan sikandin te Magbebaye ne Manama ne egdilusen a, hentew naa ka egpekeinse kandin ke mania te innimu rin sika?” <verse number="11" style="v" />Ne ingkahiyan ni Dabid si Abisay wey ka langun ne suluhuanen din, “Ke migpakannekal ma ka anak ku mismu te peggimatey keddi, iyan naan pa iya ka seini se etew ne kabuhalan ni Binhamin? Balahara niyu re due sikandin ne egpandilus su insuhu ma sikandin te Magbebaye ne Manama. <verse number="12" style="v" />Kema ke egkakita te Magbebaye ne Manama ka kalasayan ku wey egsulian te meupiya ka dilus ne narawat ku kuntee ne aldew. <verse number="13" style="v" />Purisu migpabulus e ensi Dabid wey ka langun ne etew rin te peggipanew taheed te diye migbaye si Simi te bubungan ne egkatalipag dan. Ne migpabulus sikandin ka egdilus ki Dabid taheed te eggipanew rin. Ne indegpak din sikandin te batu wey insabulakan te alinepung. <verse number="14" style="v" />Ne migginguma ensi Dabid wey ka langun ne etew ne migduma kandin diye te Hurdan ne nabbeley. Ne nangimeley ran e diye.</para>
  <para style="s">Ka tambag enni Husay wey ni Ahitupil</para>
  <para style="p">
    <verse number="15" style="v" />Te seeye ne timpu, miggendiye si Absalum te Hirusalim ne indumaan ni Ahitupil wey te langun ne etew te Israil. <verse number="16" style="v" />Te nekeume e si Husay ne Arkihanun ne alukuy ni Dabid, sahuhune ne miggendiye din ki Absalum wey migkahi, “Egkeuyag ka Hari! Egkeuyag ka Hari!”</para>
  <para style="p">
    <verse number="17" style="v" />Ne mig-insaan ni Absalum si Husay, “Seini naa ka pegpapitew nu te geyinawa diye te alukuy nu ne si Dabid? Mania te ware ka migduma kandin?”</para>
  <para style="p">
    <verse number="18" style="v" />Migtabak si Husay, “Kene ku sika egkeyimu. Diya a eglapig te etew ne in-alam te Magbebaye ne Manama wey te seini ne me etew, wey te langun ne etew te Israil. Ne egpalunggehaat a duma kandin. <verse number="19" style="v" />Timul pad due, hentew naan iya ka egpamakayen ku? Kene naa ne ka anak din? Tenged su impamakey ku ma ka amey nu, egpamakeyen ku degma sikeykew.”</para>
  <para style="p">
    <verse number="20" style="v" />Ne ingkahiyan ni Absalum si Ahitupil, “Ne la, tambag ka ke nekey ka eleg ne eggimuwen ta.”</para>
  <para style="p">
    <verse number="21" style="v" />Ne migtabak si Ahitupil, “Hilabeti nu ka me duwey te amey nu ne inggaat din eyew te pegtanggu te palasyu. Ne egkarineg te langun ne etew te Israil ne egkabelu-belu keykew ka amey nu, ne puun due, egkabagget e ne subla ka me etew ne egdapig keykew. <verse number="22" style="v" /><note caller="-" style="x"><char style="xo" closed="false">16:22: </char><char style="xt" closed="false">2Sam 12:11-12.</char></note> Purisu innimuwan dan si Absalum te balungbalung diye te atep<note caller="+" style="f"><char style="fr" closed="false">16:22 </char><char style="ft" closed="false">Ka me atep diye te Israil, mapatag.</char></note> wey egkakita te langun ne egseled si Absalum dutu ka eggilabet te me duwey te amey rin.</para>
  <para style="p">
    <verse number="23" style="v" />Te seeye ne timpu, in-ikul iya ni Absalum ka me tambag ni Ahitupil, iling te innimu ni Dabid. Su in-isip dan ne egpuun te Manama ka tambag ni Ahitupil.</para>
  <chapter number="17" style="c" />
  <para style="s">Ka pegsupak ni Husay te tambag ni Ahitupil</para>
  <para style="p">
    <verse number="1" style="v" />Ne migkahiyan ni Ahitupil si Absalum, “Paalama a nikeykew te sapulu wey daruwa ne libu (12,000) ne etew eyew te pegtalukun ki Dabid te seini ne karusileman. <verse number="2" style="v" />Egpangayawen ku sikandin taheed te nabeley rin wey migmahuye. Egginaalreken ku sikandin wey egmakapallahuy iya ka langun ne me duma rin. Ne ka Hari de ka eggimatayan ku. <verse number="3" style="v" />Ne kene egkamenu ka langun ne etew wey eg-uyanen ku sikandan langun kayi te keykew. Su ke egkeyimatayan de si Dabid, ka langun ne etew ne mig-ikul kuntee kandin eglibed e wey eg-ikul e keykew.” <verse number="4" style="v" />Ne nakapahale ka tambag ni Ahitupil ki Absalum wey te langun ne igbuyag te Israil.</para>
  <para style="p">
    <verse number="5" style="v" />Ne migkahi si Absalum, “Umawa nu degma si Husay, ka Arkihanun su eyew egpakarineg ki ke nekey ka igpakalalag din.” <verse number="6" style="v" />Te pegginguma ni Husay, impanugtulan e sikandin ni Absalum te seeye se ingkahi ni Ahitupil. Ne migkahi e si Absalum, “Eggimuwen te naa ka ingkahi rin? Ke kene, nekey naa ka igpakalalag nu?”</para>
  <para style="p">
    <verse number="7" style="v" />Ingkahiyan ni Husay si Absalum, “Kene ne meupiya ka tambag ni Ahitupil. <verse number="8" style="v" />Nakanengneng ka te bahani ka amey nu wey ka me etew rin, wey nabelu-belu sikandan iling te mahintalunan ne usu ne natakawan te me anak. Ne kene ne sikan de, su ka amey nu mangngateu ne bahani wey kene iya sikandin eglipereng duma te me etew. <verse number="9" style="v" />Minsan kuntee, diye sikandin te sabeka ne sulung wey ke diye naa te lein ne inged. Ke egkewun-an ka nikandin te eglusud wey due egkengamatey te me etew nu, egkahi ka minsan hentew ne egpakarineg kayi te natalu e ka me etew nu. <verse number="10" style="v" />Ne minsan pad ka bubuluti ne sundalu ne egpekeiling te liyun ne ware kaaldek, eggingumaan ma te liyas su nakanengneng ka intiru ne Israil te bahani ka amey nu wey mabbulut ka me etew rin. <verse number="11" style="v" />Purisu egtambahan ku sikeykew ne egsabekeen nu ka langun ne Israilita puun te Dan peendiye te Birsiba ne egpekeiling kasalig te pantad diye te ilis te dahat wey sikeykew mismu ka egpangulu kandan diye te bunuanan. <verse number="12" style="v" />Ne egpammitawen ta si Dabid minsan hendei rin wey egduleen ta iling te demmug ne egkeulug diye te tane. Ne egkamatey iya sikandin wey ka langun ne etew rin. <verse number="13" style="v" />Ke egpallahuy sikandin diye te sabeka ne siyudad, eglundusen ta ka sika ne siyudad taman te warad egkasame ne batu minsan sabeka.”</para>
  <para style="p">
    <verse number="14" style="v" />Ne migkahi si Absalum wey ka langun ne etew te Israil, “Me-meupiya ka tambag ni Husay ne Arkihanun du te ki Ahitupil.” Pegbuut te Magbebaye ne Manama ne kene eg-ikulen ni Absalum ka meupiya ne tambag ni Ahitupil su eyew egpakasalerep sikandin te karereetan.</para>
  <para style="s">Ka pegpaney-paney ki Dabid ne egpapallahuyen</para>
  <para style="p">
    <verse number="15" style="v" />Ne innangenan ni Husay ka me talagpanubad ne ensi Saduk wey si Abiyatar te seeye se intambag din ki Absalum wey te me Israilita, wey innangenan din degma sikandan te tambag ni Ahitupil. <verse number="16" style="v" />Ne ingkahiyan din sikandan, “Dagdahew kew suhu te etew wey pakahii niyu si Dabid te kenad e sikandan egpeyireheen diye iglapas te weyig peendiye te inged ne kene egkeugpaan. Palapasa nud sikandan paragdahawa, su ke kene, egkareetan iya ka Hari wey ka langun ne etew ne duma rin.”</para>
  <para style="p">
    <verse number="17" style="v" />Te seini ne timpu, diye migtetahad te sebseb te Inruhil ensi Diyunatan wey si Ahimaas su keilangan ma ne kene sikandan egkakita ne egseled diye siyudad. Ne due suluhuanen ne malitan ne talagnangen engki Diyunatan wey ki Ahimaas ke nekey e ka neyitabu wey sikandan e degma ka egnangen ki Dabid. <verse number="18" style="v" />Piru due sabeka ne kanakan ne nakakita kandan wey impanugtulan din e si Absalum meyitenged dutu. Sikan naa ka migdagdahew e mig-awe ensi Diyunatan wey si Ahimaas wey miggendiyad e te baley te sabeka ne etew diye te Bahurim. Ka seini ne etew due belun diye te lama rin wey migpamaneug dan e dutu eyew eggeles. <verse number="19" style="v" />Insupaan te asawa rin ka be-be te belun wey indampilan din e te trigu ka insupe din kayi. Ne ware minsan hentew ne nakanengneng kayi. <verse number="20" style="v" />Te pegginguma te me etew ni Absalum diye te baley, in-insaan dan e ka malitan, “Hendei naan e ensi Ahimaas wey si Diyunatan?”</para>
  <para style="p">Ne migtabak ka malitan, “Miglapas dan e te weyig.”</para>
  <para style="p">Ne impamitew ran e ensi Ahimaas wey si Diyunatan piru ware dan sikandan nakita. Sikan naa ka miglibed dan e diye te Hirusalim.</para>
  <para style="p">
    <verse number="21" style="v" />Te warad e ka me etew ne egpamitew kandan, mig-awe dan e puun te belun wey miggipanew ran e ka egnangen ki Hari Dabid meyitenged te tambag ni Ahitupil. Ne ingkahiyan dan si Dabid, “Apas kew lapas te weyig.” <verse number="22" style="v" />Ne miglapas e te Weyig ne Hurdan ensi Dabid wey ka langun ne etew ne migduma kandin. Te egkaliwaswas e, nakalapas dan e langun.</para>
  <para style="p">
    <verse number="23" style="v" />Te pegkanengneng ni Ahitupil te ware ikula ka tambag din, insakangan din e ka asnu rin wey mig-uli din e diye te lungsud din. Ne migpanaha-taha sikandin te pamilya rin wey mig-ehet din e pinaahi te pegbitey te pegkeetew rin. Sikan naa ka migpatey rin e wey diye din ilebeng te inlebengan te amey rin.</para>
  <para style="p">
    <verse number="24" style="v" />Ne miggendiye si Dabid te Mahanaim, taheed te miglapas e si Absalum te Hurdan duma te langun ne sundalu te Israil. <verse number="25" style="v" />In-alam ni Absalum si Amasa ne pangulu te me sundalu liwan ki Huwab. Si Amasa anak ni Itra ne sabeka ne Ismailita.<note caller="+" style="f"><char style="fr" closed="false">17:25 </char><char style="ft" closed="false">Te Hibruwanen: Israilita.</char></note> Si Abigil ka iney rin ne anak ni Nahas, wey atebey ni Siruya. Ne si Siruya, iney ni Huwab. <verse number="26" style="v" />Ne migkekampu ka me Israilita wey si Absalum diye te Gilyad.</para>
  <para style="p">
    <verse number="27" style="v" />Te pegginguma ni Dabid diye te Mahanaim, insinug-ung e sikandin enni Subi ne anak ne lukes ni Nahas ne egpuun te Raba diye te Amun, wey ni Makir ne anak ne lukes ni Amiyil ne egpuun te Ludibar, wey ni Barsilay ne egpuun te Ruhilim diye te Gilyad. <verse number="28" style="v" />Ne nanguyan sikandan te me hibatanan, me pelenggana, me kundiru ne hinimu puun te tane, trigu, sibada, harina, sinandag ne keenen, me gulay, <verse number="29" style="v" />teneb, mantikilya, me karniru, wey kisu. Imbehey ran seini ki Dabid wey te me etew rin su nakanengneng sikandan ne miggutasan dan, nabbeley, wey nammaraan iya puun te peggipanew ran puun te mammara ne inged ne kene egkeugpaan.</para>
  <chapter number="18" style="c" />
  <para style="s">Ka pegkatalu wey ka peggimatey ki Absalum</para>
  <para style="p">
    <verse number="1" style="v" />Ne inlibulung ni Dabid ka me etew ne migduma kandin wey mig-alam sikandin te egpangulu te tigsengelibu (1,000) wey te tigsengehatus (100) ne etew. <verse number="2" style="v" />Ne imbaad ni Dabid te tatelu ne punduk ka me etew. Ne si Huwab ka migpangulu te sabeka ne punduk, si Abisay ne suled ni Huwab ka migpangulu te ikarangeb ne punduk, wey si Itay ne Hitihanun ka migpangulu te ikatelu ne punduk. Ne migkahi si Hari Dabid, “Egduma a iya kaniyu te pegpakigbunu.”</para>
  <para style="p">
    <verse number="3" style="v" />Piru ingkahiyan sikandin te me etew, “Keilangan ne kene ke re egduma kanami, su ke egpakapallahuy key, egbalaharen key re nikandan, minsan pad ke katenge kanami ka egkengamatey. Piru egpekeiling ka mule te sapulu ne libu (10,000) kanami, purisu me-meupiya pad ke egpalunggehaat ke re diye te siyudad wey peuyani key re te bulig.”</para>
  <para style="p">
    <verse number="4" style="v" />Ne migtabak ka Hari, “Eggimuwen ku ka minsan nekey ne insuman-suman niyu ne meupiya.” Purisu migsasindeg ka Hari diye te kakiliran te gumawan taheed te migmanlihawang te tigsengehatus (100) wey tigsengelibu (1,000) ka langun ne sundalu. <verse number="5" style="v" />Ne migpanagtahaan te Hari ensi Huwab, si Abisay, wey si Itay te migkahi, “Kene niyu menuwa si Absalum para keddiey.” Ne nakarineg ka langun ne sundalu te impanaha-taha te Hari te me pangulu te sundalu meyitenged ki Absalum.</para>
  <para style="p">
    <verse number="6" style="v" />Purisu migpeendiyad te bunuanan ka me sundalu ni Dabid eyew te pegpakigbunu te me Israilita. Ne diye sikandan migpabunbunuey te puwalas te Ipraim. <verse number="7" style="v" />Ne natalu diye te me etew ni Dabid ka me Israilita. Ne due susuluhi ne nammatey te seeye ne aldew–daruwa ne pulu ne libu (20,000) ne etew. <verse number="8" style="v" />Ne nekeempet te intiru ne tane ka pegpabunbunuey wey masmasalig ka nenammatey diye te puwalas du te nenamatey te pegpabunbunuey.</para>
  <para style="p">
    <verse number="9" style="v" />Ne sahuhune ne nasinug-ung ni Absalum ka me etew ni Dabid. Te seeye ne timpu, migpangudde sikandin te kudde ne iyan amey se asnu. Diye migbaye ka kudde te diralem te dakel ne kayu wey migsanggat ka ulu rin te me sugpang kayi. Ne migpabulus e migpallahuy ka kudde taheed te nahaat e si Absalum ne nabitin. <verse number="10" style="v" />Ne due nakakita ki Absalum wey ingkahiyan din e si Huwab, “Nakita ku si Absalum ne nabitin diye te dakel ne kayu.”</para>
  <para style="p">
    <verse number="11" style="v" />Ne ingkahiyan ni Huwab seeye se etew ne migpanugtul kandin, “Nekey? Nakita nu sikandin? Mania te ware nu sikandin himatayi? Egbehayan ku perem sikeykew te sapulu ne seleppi ne pelata wey sabeka ne sinturun te bahani.”</para>
  <para style="p">
    <verse number="12" style="v" />Piru ingkahiyan si Huwab te seeye se etew, “Minsan ke egbehayan e pad nikeykew te senge libu (1,000) ne buuk ne seleppi ne pelata, kene ku eggimatayan ka anak te Hari. Nakarineg key te pegpanaha-taha te Hari keykew, ki Abisay, wey ki Itay ne keilangan ne kene egmenuwen si Absalum para kandin. <verse number="13" style="v" />Piru ke in-akalan ku pad ka Hari pinaahi te peggimatey te anak din wey ke egkanengnengan din seini, eg-engkeran a iya nikeykew.”</para>
  <para style="p">
    <verse number="14" style="v" />Ne migkahi si Huwab, “Ware karuan ke egpakiglalag e pad keykew meyitenged due.” Ne migkuwa sikandin te tatelu ne kelaab wey impilak din e diye te pusung si Absalum taheed te mannekal pad sikandin ne nabitin diye te kayu. <verse number="15" style="v" />Ne inlingutan pad iya man-e si Absalum te sapulu ne kanakan ne talag-uyan te me panganiban ni Huwab wey innimatayan dan e sikandin.</para>
  <para style="p">
    <verse number="16" style="v" />Ne imparahing e ni Huwab ka trumpita eyew te pegpasanggel te me etew rin te pegtalukun te me sundalu te Israil. <verse number="17" style="v" />Ne ingkuwa ran e ka lawa ni Absalum wey in-ulug dan diye te maralem ne lungag diye te puwalas wey intambuan dan e te me batu. Te egkalihet dan pad, namallahuy e ka langun ne Israilita diye te me ugpaan dan.</para>
  <para style="p">
    <verse number="18" style="v" />Te neuyag pad si Absalum, migmeg-untud-untud sikandin te me batu para te pegkeetew rin diye te Bangalug te Hari tenged su ware anak din ne lukes ne eg-uyan te ngaran din. Purisu ingngaranan din seeye te ngaran din wey sikan ded ka ngaran kayi taman kuntee.</para>
  <para style="s">Ka pegpanengneng ki Dabid te kamatayen ni Absalum</para>
  <para style="p">
    <verse number="19" style="v" />Ne migkahi ka anak ni Saduk ne si Ahimaas, “Tuhuti a nikeykew ne egpallahuy diye te Hari eyew te pegguhud kandin te inluwas sikandin te Magbebaye ne Manama puun te me kuntere din.”</para>
  <para style="p">
    <verse number="20" style="v" />Piru migkahi si Huwab, “Te seup nud ne aldew pangguhuri ka Hari wey kene egkaayun ne kuntee su ka anak te Hari ka namatey.” <verse number="21" style="v" />Ne ingkahiyan ni Huwab ka sabeka ne etew ne matig-Kus, “Hipanew ka wey panugtuli nu ka Hari ke nekey ka nakita nu.” Te pegkeimpus te etew te migpanimbuel diye ki Huwab, migpallahuy rin e.</para>
  <para style="p">
    <verse number="22" style="v" />Ne ingkahiyan e man-e ni Ahimaas si Huwab, “Minsan nekey ka egkeyitabu, pasinundula a nikeykew te seeye se etew ne matig-Kus.”</para>
  <para style="p">Piru migkahi si Huwab, “Anak ku, mania te egkeupian ka ne eggendiye te nakanengneng ke ma te ware dasag ne egkarawat nu te pegpangguhud nu kayi.”</para>
  <para style="p">
    <verse number="23" style="v" />Ne migkahi sikandin, “Minsan nekey se egkeyitabu, eggendiya a iya.”</para>
  <para style="p">Ne migkahi si Huwab, “Ne hendiye kad iya.” Purisu migpallahuy e si Ahimaas wey diye migbaye te napu te Hurdan, wey newun-aan din pad ka etew ne matig-Kus.</para>
  <para style="p">
    <verse number="24" style="v" />Taheed te migpinpinnuu si Dabid diye te elat-elat te daruwa ne gumawan te siyudad, migpamaneyik mule ka talagbantey diye te atep te gumawan te siyudad ne diye migbaye te alabat. Te pegpantew rin, due nakita rin ne sabsabbeka ne etew ne migpallahuy peendiye kandan. ALT: Taheed te migpinpinnuu si Dabid diye te elat-elat te daruwa ne gumawan te siyudad, migpamaneyik e mule ka talagbantey diye te alabat ne batu wey diye din e migsasindeg te atep te gumawan te siyudad. Te pegpantew rin, due nakita rin ne sabsabbeka ne etew ne migpallahuy peendiye kandan. <verse number="25" style="v" />Ne migpanguleyi ka talagbantey wey impanugtulan din ka Hari. Ne migkahi ka Hari, “Ke migsabsabbeka sikandin, due meupiya ne guhuren din.”</para>
  <para style="p">Te egpalundaniyan e ka etew, <verse number="26" style="v" />duen e man-e lein ne etew ne migpallahuy ne nakita te talagbantey. Ne impanguleyian din e seeye se talagbantey te gumawan te migkahi, “Pitew kew. Duen pad lein ne etew seeye ne migpallahuy!”</para>
  <para style="p">Ne migkahi ka Hari, “Due degma meupiya ne guhuren din.”</para>
  <para style="p">
    <verse number="27" style="v" />Ne migkahi ka talagbantey, “Para keddi, hendue te pegpallahuy ni Ahimaas ne anak ni Saduk ka miggun-a.”</para>
  <para style="p">Ne migkahi ka Hari, “Meupiya sikandin ne etew wey mig-uyan sikandin te meupiya ne guhuren.”</para>
  <para style="p">
    <verse number="28" style="v" />Ne in-elit-elit ni Ahimaas ka Hari te migpanguleyi ne miggenendue, “Meupiya ka langun!” Ne migpanimbuel sikandin diye te Hari wey migkahi, “Mahal ne Hari, egdeyrayen ka Magbebaye ne Manama nu ne migbehey keykew te kapanaluwan kuntere te me etew ne migribildi keykew.”</para>
  <para style="p">
    <verse number="29" style="v" />Ne mig-inse ka Hari, “Ware naan ded namenu si angget Absalum?”</para>
  <para style="p">Ne migtabak si Ahimaas, “Te pegsuhu te suluhuanen nu ne si Huwab keddi, nakakita a te due mangune-kune ne pegpabunbunuey diye, piru wara a nakanengneng ke nekey seeye.”</para>
  <para style="p">
    <verse number="30" style="v" />Ne migkahiyan sikandin te Hari, “Dapig ke pa wey sasasindeg ke pa due.” Purisu migdapig e sikandin wey migsasasindeg diye.</para>
  <para style="p">
    <verse number="31" style="v" />Ne miggingume e ka matig-Kus wey migkahi, “Due meupiya ne guhuren ku para keykew ahalen ne Hari! Su inluwas ka te Magbebaye ne Manama te langun ne migribildi keykew.”</para>
  <para style="p">
    <verse number="32" style="v" />Ne mig-insaan te Hari ka matig-Kus, “Ware naan ded namenu si angget Absalum?”</para>
  <para style="p">Ne migtabak ka matig-Kus, “Mahal ne Hari, egpekeiling perem te neyitabu ki Absalum ka egkeyitabu te langun ne kuntere nu wey te langun ne migribildi keykew.”</para>
  <para style="p">
    <verse number="33" style="v" />Ne subla ne miglungku wey nalaggew ka Hari. Migpamaneyik sikandin diye te sinabeng diye te ampew te gumawan ne migsinehew. Te pegsinehew rin, migkahi sikandin, “Absalum ne anak ku! Anak ku, anak ku, Absalum! Meupiya perem ke sikeddi ka namatey wey kene ne sikeykew, Absalum ne anak ku! Anak ku!”</para>
  <chapter number="19" style="c" />
  <para style="s">Ka pegsapad ni Huwab ki Dabid</para>
  <para style="p">
    <verse number="1" style="v" />Ne nahuhuran si Huwab te migpandalawit wey miglungku ka Hari tenged ki Absalum. <verse number="2" style="v" />Purisu ka kahale te kapanaluwan te seeye ne aldew neyimu ne kalange te langun ne etew tenged su nakarineg ka me etew te miglungku si Dabid tenged te anak din. <verse number="3" style="v" />Te sika ne aldew, egmangeles-heles ka me etew ne egseled te siyudad iling te me etew ne nakapallahuy te bunuanan ne egkeyilew ne egseled te siyudad. <verse number="4" style="v" />Imbunbunan te Hari ka ulaula rin wey migpanaman-taman sikandin migsinehew, “Anak ku, Absalum! Absalum, anak ku!”</para>
  <para style="p">
    <verse number="5" style="v" />Ne miggendiye si Huwab te baley ni Dabid wey ingkahiyan din sikandin, “Impeyilawan nu te seini ne aldew ka me etew nu ne iyan migluwas te umul nu, te umul te me anak nu, wey te umul te langun ne asawa nu, wey me duwey nu, <verse number="6" style="v" />tenged su inggeyinawan nu seeye se egkeepes keykew wey igkeepes nu seeye se miggeyinawa keykew. Impasabut nu ipaayad-ayad te seini ne aldew, ne ware karuan diye te keykew ka me pangulu te me sundalu nu wey ka me etew ran. Nakamaan-maan a kuntee, ne igkahale nu pad ne neuyag si Absalum wey sikanami langun ka nenamatey. <verse number="7" style="v" />Purisu kuntee, lihawang ka wey baggeta nu ka me etew nu, su ke kene, igsaad ku te Magbebaye ne Manama ne ware etew ne egpalunggehaat keykew te seini ne marusilem. Ne subla pad seini ne mareet para keykew du te langun ne karereetan ne nabayaan nu puun te pegkabatei nu taman kuntee.” <verse number="8" style="v" />Ne migsasindeg ka Hari wey diyad migpinnuu te gumawan siyudad. Ne nanengnengan seini te langun wey migparani ran e diye te kandin.</para>
  <para style="s">Ka peglibed ni Dabid diye te Hirusalim</para>
  <para style="p">Te seini ne timpu, namallahuy e ka me Israilita diye te me ugpaan dan. <verse number="9" style="v" />Ne migmaap-apuley ka langun ne tribu diye te Israil ne migkahi, “Inluwas ki te Hari puun te me kuntere ta wey puun te me Pilistihanun, piru nakapallahuy sikandin puun te nasud ta tenged ki Absalum. <verse number="10" style="v" />Piru namatey e te pegpabunbunuey si Absalum ne in-alam ta ne egpangulu kanta. Mania te kene ki egpamitew te paahi ne egpakalibed ded si Dabid isip Hari?”</para>
  <para style="p">
    <verse number="11" style="v" />Ne nekeuma diye ki Hari Dabid ka ingkahi te me Isralita. Sikan naa ka migsuhu sikandin engki Saduk wey ki Abiyatar eyew te peg-inse te me igbuyag te Huda, “Mania te namewuriyan kew te pegpalibed keddi diye te palasyu ku? <verse number="12" style="v" />Suled ku ma perem sikaniyu wey amana pad iya ne me karumaan. Mania te namewuriyan kew te pegpalibed keddi?” <verse number="13" style="v" />Ne kahii niyu degma si Amasa, “Amana ku pad iya sikeykew ne karumaan. Puun kuntee, eggimuwen ku sikeykew ne pangulu te me sundalu ku liwan ki Huwab. Egdusaan a perem te mangune-kune te Manama ke kene ku seini eggimuwen.” <verse number="14" style="v" />Ne natipu rin ka langun ne etew te Huda wey nasabekke e sikandan. Ne migpanagtahaan dan e si Dabid te miggenendue, “Libed kad e kayi te kanami duma te langun ne suluhuanen nu.”</para>
  <para style="p">
    <verse number="15" style="v" />Purisu miglibed e si Dabid. Te pegginguma rin diye te Weyig te Hurdan, miggendiyad e te Gilgal ka me matig-Huda eyew te pegbulig kandin te peglapas te Hurdan.</para>
  <para style="p">
    <verse number="16" style="v" />
    <note caller="-" style="x">
      <char style="xo" closed="false">19:16: </char>
      <char style="xt" closed="false">2Sam 16:5-13.</char>
    </note> Ne mig-iyal-iyal degma te pegduma te me etew te Huda eyew te pegsinug-ung ki Dabid si Simi ne anak ni Gira, ne sabeka ne matig-Binhamin ne egpuun te Bahurim. <verse number="17" style="v" />Migduma kandin ka sabeka ne libu (1,000) ne etew ne egpuun te tribu ni Binhamin. Ne migduma degma si Siba ne suluhuanen ni Saul duma te sapulu wey lalimma (15) ne anak din ne me lukes wey daruwa ne pulu (20) ne suluhuanen. Ne mig-iyal-iyal sikandan te pegtupang peendiye te Hurdan eyew te pegsinug-ung te Hari. <verse number="18" style="v" />Ne miglapas sikandan te weyig eyew te pegbulig te pamilya te Hari te peglapas wey eyew te pegtuman te minsan nekey ne igkeupii te Hari.</para>
  <para style="s">Ka pegkeyid-u ni Dabid ki Simi</para>
  <para style="p">Te hapit e eglapas si Dabid, mig-usengul e si Simi diye te tangkaan te Hari. <verse number="19" style="v" />Ne migkahi sikandin, “Mahal ne Hari, pasayluwe e re ubag te seyyup ne neyimu ku te timpu ne mig-awe ka te Hirusalim. Kene nud e seeye sumsumana wey meupiya perem ke eg-aween nud seeye te suman-suman nu. <verse number="20" style="v" />Nakanengneng a te nakasale a, sikan naa ka sikeddi ka miggun-a miggendini puun te langun ne tribu ni Husi eyew te pegsinug-ung keykew te ahalen ku ne Hari.”</para>
  <para style="p">
    <verse number="21" style="v" />Piru migkahi si Abisay ne anak ni Siruya, “Kene naa ne eleg ne eggimatayan si Simi tenged te pegdilus din te in-alam te Magbebaye ne Manama?”</para>
  <para style="p">
    <verse number="22" style="v" />Ne migtabak si Dabid, “Sikaniyu se me anak ni Siruya, nekey se labet niyu keddi? Iling kew te me kuntere ku te seini ne aldew. Sikeddi e kuntee ka Hari te Israil wey ware etew ne eggimatayan te seini ne aldew.” <verse number="23" style="v" />Ne insaaran te Hari si Simi ne kene din eggimatayan sikandin.</para>
  <para style="s">Ka pegkeyid-u ni Dabid ki Mipibusit</para>
  <para style="p">
    <verse number="24" style="v" />
    <note caller="-" style="x">
      <char style="xo" closed="false">19:24: </char>
      <char style="xt" closed="false">2Sam 9:1-13; 16:1-4.</char>
    </note> Ne migtupang degma si Mipibusit ne apu ni Saul diye te Hurdan eyew te pegsinug-ung ki Dabid. Diye sikandin migpuun te Hirusalim. Ware sikandin nakapanlu-lu te paa rin, ware nakapanumpe, wey ware degma sikandin nakapami-pi te kumbale din bunsud te peg-awe ni Dabid diye te Hirusalim taman te peglibed din ne migpanpanalu. <verse number="25" style="v" />Te pegginguma rin diye, mig-insaan e sikandin ni Dabid, “Mipibusit, mania te ware ka migduma keddi?”</para>
  <para style="p">
    <verse number="26" style="v" />Ne migtabak sikandin, “Mahal ne Hari, sumale te nanengnengan nu, ne pungku e ma iya. Ingkahiyan ku ka suluhuanen ku ne si Siba te egpasakangan ku ka asnu ku su eyew egpekeuntud a wey egpakaruma keykew. Piru inlimbungan a nikandin. <verse number="27" style="v" />Mig-uubat sikandin keykew pinaahi te pegkahi te kene e kun egduma keykew. Piru egpekeiling ka te panalihan te Manama, mahal ne Hari, sikan naa ka himuwa nu kayi te keddi ke nekey ka insuman-suman nu ne meupiya. <verse number="28" style="v" />Su ka intiru ne kabuhalan te apu ku, eleg ne eggimatayan nu te ahalen ku ne Hari, piru intuhutan a nikeykew te pegkeen duma keykew diye te baley nu. Nekey naan pad ka egbuyuen ku keykew Hari?”</para>
  <para style="p">
    <verse number="29" style="v" />Ne ingkahiyan sikandin te Hari, “Eleg e sika. Nekewukum ad e ne sikeykew wey si Siba ka egpabaarey te tane.”</para>
  <para style="p">
    <verse number="30" style="v" />Piru migkahiyan ni Mipibusit ka Hari, “Mahal ne Hari, ibehey nud e ki Siba ka langun su eleg e keddi ne nakalibed ka diye te baley nu ne ware namenu.”</para>
  <para style="p">
    <verse number="31" style="v" />
    <note caller="-" style="x">
      <char style="xo" closed="false">19:31: </char>
      <char style="xt" closed="false">2Sam 17:27-29.</char>
    </note> Ne migtupang degma si Barsilay ne matig-Gilyad, puun te Ruhilim eyew te pegbulig te Hari te peglapas te Weyig ne Hurdan. <verse number="32" style="v" />Buyag e amana si Barsilay—walu e ne pulu (80) ka idad din. Meyaman amana sikandin wey sikandin ka migbehey te pegkeen ni Dabid te diye din pad mig-ugpe te Mahanaim. <verse number="33" style="v" />Ne ingkahiyan te Hari si Barsilay, “Duma ka keddi diye te Hirusalim wey egtangguwen ku sikeykew diye.”</para>
  <para style="p">
    <verse number="34" style="v" />Piru migtabak si Barsilay, “Pila buwa naan de ne me aldew ka nasame te umul ku, ne mania te egdume e pad keykew, Mahal ne Hari, diye te Hirusalim. <verse number="35" style="v" />Walu e ne pulu (80) ka idad ku kuntee. Kena ad e egpekeila ke nekey ka meupiya wey se kene. Kene kud e degma egkaneem-neem ka nanam te egkeenen ku wey ke eg-inumen naa. Kena ad e degma egpakarineg te me lukes wey me malitan ne egmangulahing, purisu egpakabehat e re keykew, Mahal ne Hari ke egduma a. <verse number="36" style="v" />Egdume e re keykew te eglapas te Hurdan. Ne kene ne likes ne egdasahan a nikeykew te iling due. <verse number="37" style="v" />Tuhuti a ubag nikeykew ne eg-uli su eyew diya a egpatey te siyudad ku ne marani te inlebengan te amey wey iney ku. Piru due suluhuanen nu seini ne si Kimham ne anak ku. Tuhuti nu sikandin ne egduma keykew wey himuwa nu diye te kandin ke nekey ka insuman-suman nu ne meupiya.”</para>
  <para style="p">
    <verse number="38" style="v" />Ne migkahi ka Hari, “Egdumeen ku sikandin wey eggimuwen ku diye te kandin ka minsan nekey ne igkahale nu. Ne eggimuwen ku para keykew ka minsan nekey ne igkeupii nu.” <verse number="39" style="v" />Ne migmanlapas e te Hurdan ensi Dabid duma te me etew rin. Ne innarekan din e si Barsilay wey impanalanginan din e sikandin. Ne mig-uli e si Barsilay diye te ugpaan din.</para>
  <para style="s">Ka pegpaapuley te me etew te Huda wey te Israil</para>
  <para style="p">
    <verse number="40" style="v" />Te nakalapas e ka Hari te Hurdan, miggendiyad e sikandin te Gilgal duma ki Kimham wey te seeye se langun ne etew te Huda wey te katenga te me etew te Israil ne migduma kandan te eglapas te Hurdan. <verse number="41" style="v" />Ne miggendiye te Hari ka me etew te Israil wey ingkahiyan dan sikandin, “Mahal ne Hari, mania te miggeles-heles de ka me suled ney ne matig-Huda te pegbulig keykew, te pamilya nu, wey te langun ne etew nu te peglapas te Hurdan?”</para>
  <para style="p">
    <verse number="42" style="v" />Ne migtabak ka langun ne etew te Huda, “Uya su amana ney pad iya sikandin ne karumaan. Mania te igkabelu niyu seini te ware ma miggastu sikandin te pegkeen para kanami, wey ware degma minsan nekey ne dasag ne imbehey rin kanami?”</para>
  <para style="p">
    <verse number="43" style="v" />Ne migtabak ka matig-Israil, “Kene kew suman-suman ne kaniyu re ne Hari si Dabid. Sabeka niyu re ne tribu piru sapulu key mule ne tribu kayi te Israil. Ne mania te inlemetan key nikaniyu? Kene niyu kalingawi ne sikanami ka nekewun-a ne migkahi ne igpalibed ded ka Hari.”</para>
  <para style="p">Piru masumpit ne eg-apul ka me etew te Huda du te me etew te Israil.</para>
  <chapter number="20" style="c" />
  <para style="s">Ka pegribildi ni Siba ki Dabid</para>
  <para style="p">
    <verse number="1" style="v" />
    <note caller="-" style="x">
      <char style="xo" closed="false">20:1: </char>
      <char style="xt" closed="false">1Har 12:16; 2Kru 10:16.</char>
    </note> Te seeye ne timpu, due sabeka ne etew ne talaggimu te samuk diye te Gilgal. Egngaranan sikandin ki Siba wey anak sikandin ni Bikri ne matig-Binhamin. Imparahing din ka trumpita wey migkahi,</para>
  <para style="q1">“Ware labet ta ki Dabid!</para>
  <para style="q2">Ware egkapanunud ta te anak ni Hisi.</para>
  <para style="q1">Me matig-Israil, egmanguli kid e diye te me ugpaan ta!”</para>
  <para style="p">
    <verse number="2" style="v" />Purisu mig-engkeran e si Dabid te langun ne etew te Israil wey migsinundul e sikandan ki Siba ne anak ni Bikri. Piru migpalunggehaat mule te Hari dan ka me matig-Huda wey indumaan dan sikandin puun te Weyig ne Hurdan taman te Hirusalim.</para>
  <para style="p">
    <verse number="3" style="v" />
    <note caller="-" style="x">
      <char style="xo" closed="false">20:3: </char>
      <char style="xt" closed="false">2Sam 16:22.</char>
    </note> Ne miggendiye si Dabid te palasyu rin diye te Hirusalim wey ingkuwa rin ka sapulu ne duwey rin ne inggat din dengan eyew te pegtanggu te palasyu. Ne diye din sikandan ipeugpe te baley wey imbantayan din sikandan. Imbehayan din sikandan te keilanganen dan piru ware din sikandan hilabeti. Purisu mig-ugpe sikandan diye taman te aldew ne migpatey ran e wey mig-ugpe ne iling te me balu.</para>
  <para style="p">
    <verse number="4" style="v" />Ne ingkahiyan te Hari si Amasa, “Peendiniya nu keddi ka me matig-Huda wey keilangan ne egkaruma nu sikandan kayi te ikatelu ne aldew puun kuntee.” <verse number="5" style="v" />Purisu miggipanew e si Amasa wey in-umew rin e ka me matig-Huda. Piru ware sikandin nakalibed te aldew ne ingkerew kandin. <verse number="6" style="v" />Sika naa ka migkahiyan ni Dabid si Abisay, “Te seini ne timpu, dakel-rakel pad ka egkeyimu ne karereetan ni Siba ne anak ni Bikri du te neyimu ni Absalum. Dumaa nu seini se me etew ku wey lupuha niyu sikandin su kema ke egpakaahew sikandin te malig-en ne me siyudad wey egpakapallahuy puun kanta.” <verse number="7" style="v" />Purisu migduma ki Abisay ka me sakup ni Huwab, ka me Kiritihanun wey me Pilitihanun ne talagbantey te Hari wey ka langun ne sundalu ne nasame te Hirusalim te pegtalukun ki Siba. <verse number="8" style="v" />Taheed te diye dan e te dakel ne batu diye te Gibyun, insinug-ung e sikandan ni Amasa. Migsaluub si Huwab te kumbale te sundalu wey due insiniket din ne pungyal. Taheed te egparani rin ki Amasa, newulabus ka pungyal rin wey neulug seini. <verse number="9" style="v" />Ne ingkahiyan ni Huwab si Amasa, “Kumusta ka suled?” Ne inggen-genan din te kawanan ne belad din ka sumpe ni Amasa eyew kun ubag eggarek kandin. <verse number="10" style="v" />Piru ware nakabantey si Amasa te pungyal ne inggen-genan ni Huwab. Ne insundang e ni Huwab si Amasa diye te getek wey nabusagsag e ka bituka rin diye te tane. Ne sahuhune ne migpatey rin e, purisu, warad e sikandin sundanga abayi ni Huwab.</para>
  <para style="p">Ne migpabulus e ensi Huwab wey ka suled din ne si Abisay te pegtalukun ki Siba ne anak ni Bikri. <verse number="11" style="v" />Ne sabeka te me etew ni Huwab ka migsasindeg diye te andang ni Amasa wey migkahi, “Ka minsan hentew ne eglapig ki Huwab wey ki Dabid, ne ikula niyu si Huwab!” <verse number="12" style="v" />Ne nakabahed si Amasa diye te dalan ne narihus te langesa rin. Nakita te etew ni Huwab ne egsanggel ka tagse sabeka eyew te pegpitew kandin, sikan naa ka ingganuy rin e ka lawa ni Amasa puun te dalan peendiye te kamet, wey imbunbunan din seini te manggad. <verse number="13" style="v" />Te naawe e si Amasa diye te dalan, migpabulus e migduma ki Huwab ka langun ne etew te pegtalukun ki Siba ne anak ni Bikri.</para>
  <para style="p">
    <verse number="14" style="v" />Ne diye migbaye si Siba te langun ne tribu te Israil wey migginguma rin diye te Abil Bitmaaka. Ne miglibulung ka langun ne kabuhalan ni Bikri, wey migsinundul e kandin. <verse number="15" style="v" />Te nanengnengan seini ni Huwab wey te me etew rin, miggendiyad e sikandan te Abil Bitmaaka wey inlingutan dan e seini. Ne migpatetabundu sikandan te tane diye te kilid te alabat eyew egkabayaan dan te egpamaneyik. Ne impahanlaran dan e te egguhus ka alabat. <verse number="16" style="v" />Ne due matagseb ne malitan ne migpanguleyi puun te siyudad, “Pammineg kew! Pammineg kew! Peendiniya niyu si Huwab su egkeupian a ne egpakiglalag kandin.” <verse number="17" style="v" />Ne migparani si Huwab wey mig-insaan sikandin te malitan, “Sikeykew si Huwab?”</para>
  <para style="p">Ne migtabak si Huwab, “Uya, sikeddi.”</para>
  <para style="p">Ne migkahiyan te malitan si Huwab, “Pammineg ka te iglalag ku keykew.”</para>
  <para style="p">Ne migtabak sikandin, “Uya, egpammineg a.”</para>
  <para style="p">
    <verse number="18" style="v" />Ne migkahi ka malitan, “Te dengan ne timpu nalayam sikandan ne egkahi, ‘Ke egkeupian kew ne egkasulbad ka prublima niyu, patambag kew re diye te siyudad te Abil.’ <verse number="19" style="v" />Malinawen wey egkasalihan key kayi te Israil. Ne mania te igkeupii nu ne egguhusen seini se impurtanti ne siyudad te Israil? Mania te igkeupii nu ne egguhusen ka siyudad ne kandin te Magbebaye ne Manama?”</para>
  <para style="p">
    <verse number="20" style="v" />Ne migtabak si Huwab, “Kene! Kene ku iya egguhusen wey ke egdereetan naa ka siyudad niyu! <verse number="21" style="v" />Kene ne sika ka planu ney. Ka etew ne egngaranan ki Siba ne anak ni Bikri ne egpuun diye te bubungan te Ipraim, iyan migbunsud te pegribildi te Hari. Ibehey niyu sikandin kanami su eyew eg-awe key e kayi te siyudad.”</para>
  <para style="p">Ne migkahiyan te malitan si Huwab, “Ig-antug ku ka ulu rin due te keykew puun kayi te alabat te siyudad.” <verse number="22" style="v" />Ne miggendiye ka malitan te me etew ne nangugpe te siyudad, wey ingguhuran din sikandan meyitenged te planu rin. Ne intempuhan dan e te ulu si Siba wey in-antug dan e diye ki Huwab ka ulu rin ne diye ipabaye te ampew te alad. Ne imparahing e ni Huwab ka trumpita wey mig-awe e sikandan diye, wey migmanguli dan e. Ne miglibed e si Huwab diye te Hirusalim wey miggendiyad te Hari.</para>
  <para style="s">Ka me upisyal ni Dabid</para>
  <para style="p">
    <verse number="23" style="v" />Te seini ne timpu, si Huwab ka pangulu te langun ne sundalu te Israil. Ne si Binayas, ne anak ni Huyada, iyan pangulu te me Kiritihanun wey me Pilitihanun ne talagbantey te Hari. <verse number="24" style="v" />Ne si Aduniram iyan pangulu te me impehes ne talaggimu wey si Husapat ne anak ni Ahilud iyan talaglista, <verse number="25" style="v" />wey si Siba iyan sikritari. Ne ensi Saduk wey si Abiyatar iyan me talagpanubad, <verse number="26" style="v" />wey si Ira ne matig-Hair iyan talagpanubad ni Dabid.</para>
  <chapter number="21" style="c" />
  <para style="s">Ka pegsuli te me matig-Gibiyun te me kabuhalan ni Saul</para>
  <para style="p">
    <verse number="1" style="v" />Te timpu te peghari ni Dabid, due gutas seled te tatelu ne leg-un. Purisu mig-inse si Dabid te Magbebaye ne Manama meyitenged kayi. Ne migtabak ka Magbebaye ne Manama, “Due gutas ne migginguma tenged su impeyimatayan ma ni Saul wey te me pamilya rin ka me matig-Gibyun.” <verse number="2" style="v" /><note caller="-" style="x"><char style="xo" closed="false">21:2: </char><char style="xt" closed="false">Huswi 9:3-15.</char></note> Ka me matig-Gibyun kene ne me Israilita, ke kene, me kabuhalan sikandan te Amunihanun. Migsaad ka keet-etawan te Israil ne kene sikandan egmenuwen piru migpakannekal si Saul te pegpangimatey kandan tenged su egkeupian sikandin ne iyan egmandu ka Israil wey ka Huda te intiru ne tane. <verse number="3" style="v" />Ne ingkahiyan ni Dabid ka me matig-Gibyun, “Nekey-a ka eggimuwen ku para kaniyu eyew egkabayaran ka sale ne neyimu ni Saul due te kaniyu, wey eyew egpanalanginan te Magbebaye ne Manama ka keet-etawan?”</para>
  <para style="p">
    <verse number="4" style="v" />Ne migtabak ka me matig-Gibyun, “Kene egkewusey ka kanami ne pegpeehetey ki Saul wey te pamilya rin te pelata, te bulawan wey ke peggimatey naa te etew te Israil.”</para>
  <para style="p">Ne mig-inse ka Hari, “Nekey naa ka igkeupii niyu ne eggimuwen ku para kaniyu?”</para>
  <para style="p">
    <verse number="5" style="v" />Ne migtabak sikandan, “Si Saul ka etew ne mig-eleg-eleg miggule wey ka migplanu te pegdereet kanami su eyew warad e egkasame kanami kayi te Israil. <verse number="6" style="v" />Sikan naa, ibehey nu kanami ka pitu te me anak din ne me lukes su eyew egbitinen ney sikandan diye te tangkaan te Magbebaye ne Manama, diye te Gibiya, ka siyudad ni Hari Saul ne iyan ka Hari ne in-alam te Magbebaye ne Manama.”</para>
  <para style="p">Ne migkahi ka Hari, “Uya, igbehey ku sikandan kaniyu.”</para>
  <para style="p">
    <verse number="7" style="v" />
    <note caller="-" style="x">
      <char style="xo" closed="false">21:7: </char>
      <char style="xt" closed="false">1Sam 20:15-17; 2Sam 9:1-7.</char>
    </note> Piru ware ilagkes te Hari si Mipibusit, ne anak ni Diyunatan ne anak ni Saul tenged te kasabutan te Hari wey ni Diyunatan diye tangkaan te Magbebaye ne Manama. <verse number="8" style="v" /><note caller="-" style="x"><char style="xo" closed="false">21:8: </char><char style="xt" closed="false">1Sam 18:19.</char></note> Ne imbehey rin ka daruwa ne anak ni Saul ne ensi Armuni wey si Mipibusit ne sangey te anak ni Diyunatan, ne iyan iney si Rispa ne anak ni Aya. Ne imbehey degma te Hari ka lalimma ne anak ne lukes ni Mirab. Si Mirab, anak ni Saul ne malitan wey asawa sikandin ni Adriyil ne anak ni Barsilay ne matig-Mihula. <verse number="9" style="v" />Ne imbehey e sikandan ni Dabid diye te me matig-Gibyun wey imbitin dan e sikandan diye te bubungan diye te tangkaan te Magbebaye ne Manama, wey immeglegse dan sikandan se pitu te peggimatey. Innimatayan sikandan te timpu te pegbunsud te peggaani te sibada.</para>
  <para style="p">
    <verse number="10" style="v" />Ne migkuwa te saku ka duwey ni Saul ne si Rispa ne anak ni Aya wey imbelat din e seini diye te batu, ke hendei bitina seeye se me etew eyew eggibatan din, wey diye sikandin mig-uugpe te timpu te pegbunsud te peggaani taman te ting-uran. Ne intamengan din seini ne kene egkeyilabetan te me bayaku te maaldew wey ke me mananap naa te marusilem.</para>
  <para style="p">
    <verse number="11" style="v" />Te nahuhuran e si Dabid te innimu ni Rispa ne anak ni Aya, <verse number="12" style="v" /><note caller="-" style="x"><char style="xo" closed="false">21:12: </char><char style="xt" closed="false">1Sam 31:8-13.</char></note> ingkuwa rin e ka me tul-an ni Saul wey te anak din ne si Diyunatan puun te me matig-Habisgilyad, ne iyan migtakew kayi puun diye te plasa te Bitsan, ke hendei sikandan bitina te me Pilistihanun te pegkeimpus dan neyimatayi sikandan diye te Gilbuwa. <verse number="13" style="v" />Ne ingkuwe e ni Dabid ka me tul-an enni Saul wey ni Diyunatan, wey inlimud din e degma ka me tul-an te seeye se pitu ne etew ne impamitin. <verse number="14" style="v" />Ne inlebeng dan e ka me tul-an enni Saul wey ni Diyunatan diye te lebenganan te amey ni Saul diye te Sila, diye te tane te Binhamin wey innimu ran ka langun ne insuhu te Hari. Te pegkeimpus due, intabak e te Magbebaye ne Manama ka me peg-ampu dan para te intiru ne nasud.</para>
  <para style="s">Ka pegpakigbunu te me Pilistihanun ki Dabid</para>
  <para style="r">(1 Kru. 20:4-8)</para>
  <para style="p">
    <verse number="15" style="v" />Ne duen e man-e pegpabunbunuey te Israil wey te me Pilistihanun. Ne miggipanew e si Dabid duma te me etew rin eyew te pegpakig-ehet te me Pilistihanun. Piru nabeley sikandin taheed te pegpabunbunuey ran. <verse number="16" style="v" />Te seini ne timpu, nakasuman-suman si Binub ne sabeka te me kabuhalan te me elegasi te peggimatey ki Dabid. Ka kabehat te iddus te kalawit din ne burunsi, me tatelu ne kilu, wey migsiniket sikandin te iyam ne kampilan. <verse number="17" style="v" /><note caller="-" style="x"><char style="xo" closed="false">21:17: </char><char style="xt" closed="false">1Har 11:36; Sal 132:17.</char></note> Piru impangabangan si Dabid ni Abisay ne anak ni Siruya. Inlusuran din ka Pilistihanun wey innimatayan din. Ne ingkahiyan si Dabid te me etew rin, “Kene kad e duma kanami diye te bunuanan su eyew kene egkeebukan ka sulu te Israil.”</para>
  <para style="p">
    <verse number="18" style="v" />Te pegkeimpus kayi, duen e man-e lein ne pegpabunbunuey te me Pilistihanun wey te Israil diye te Gub. Ne innimatayan ni Sibikay ne matig-Husa si Sap ne kabuhalan te me elegasi.</para>
  <para style="p">
    <verse number="19" style="v" />Ne duen e man-e lein ne pegpabunbunuey te Israil wey te me Pilistihanun diye te Gub. Ne innimatayan e degma ni Ilhanan ne anak ni Hair ne matig-Bitlihim si Gulayat ne Hitihanun, ne mabehat wey makepal se delreg.</para>
  <para style="p">
    <verse number="20" style="v" />Ne duen e man-e pegpabunbunuey diye te Gat. Ne due sabeka ne dakel ne etew diye ne due hen-em se me kemel te tagse belad din wey iling ded degma ka me paa rin. Kabuhalan degma sikandin te elegasi. <verse number="21" style="v" />Te timpu ne inlemetan din ka Israil, innimatayan e sikandin ni Diyunatan ne anak ni Simyas ne suled ni Dabid. <verse number="22" style="v" />Ne neyimatayan enni Dabid wey te me etew rin seini se hep-at ne me kabuhalan te me elegasi diye te Gat.</para>
  <chapter number="22" style="c" />
  <para style="s">Ka ulahingen ni Dabid meyitenged te kapanaluwan</para>
  <para style="r">(Sal. 18)</para>
  <para style="p">
    <verse number="1" style="v" />Te pegluwas te Magbebaye ne Manama ki Dabid puun te langun ne me kuntere din wey puun ki Saul, in-ulahingan din ka Magbebaye ne Manama te seini ne ulahingen:</para>
  <para style="b" />
  <para style="q1">
    <verse number="2" style="v" />Ne miggenendue sikandin, “Ka Magbebaye ne Manama ka manluluwas ku</para>
  <para style="q2">iling te batu wey malig-en ne inged.</para>
  <para style="q1">
    <verse number="3" style="v" />Ka Manama iling te batu ne egkaaputan ku,</para>
  <para style="q2">ka kalasag ku, wey ka maresen ne manluluwas ku,</para>
  <para style="q1">ka maresen ne inged ku wey ka aputanan ku.</para>
  <para style="q2">Sikandin ka manluluwas ku ne migluwas keddi puun te me kuntere ku.</para>
  <para style="q1">
    <verse number="4" style="v" />Migpangananey a te Magbebaye ne Manama,</para>
  <para style="q2">ne likes ne egdeyrayen,</para>
  <para style="q1">wey inluwas a nikandin puun te me kuntere ku.</para>
  <para style="b" />
  <para style="q1">
    <verse number="5" style="v" />Ka kamatayen egpekeiling te me luwak ne miglingut keddi.</para>
  <para style="q2">Ka karereetan egpekeiling kabeheng te bagiyu ne nakalened keddi.</para>
  <para style="q1">
    <verse number="6" style="v" />Ka lebenganan egpekeiling te lubid ne nakabelebed keddi</para>
  <para style="q2">wey baled ne nakaatang te dalan ku.</para>
  <para style="q1">
    <verse number="7" style="v" />Purisu te kalaggew ku, migpangananey a keykew Magbebaye ne Manama, ne iyan ka Manama ku.</para>
  <para style="q1">Diye te timplu nu, indineg din ka peg-ampu ku</para>
  <para style="q2">wey ka pegpangananey ku.</para>
  <para style="b" />
  <para style="q1">
    <verse number="8" style="v" />Ne naantag wey nawelwel ka kalibutan.</para>
  <para style="q2">Nawelwel wey naantag ka pabunsuranan te langit</para>
  <para style="q2">tenged te langet din.</para>
  <para style="q1">
    <verse number="9" style="v" />Ne due me ebel ne miglihawang diye te irung din</para>
  <para style="q2">wey due miglihawang ne migkanlab-kanlab ne apuy</para>
  <para style="q1">wey me baha diye te be-be din.</para>
  <para style="q1">
    <verse number="10" style="v" />In-abliyan din ka langit wey migpamaneug sikandin.</para>
  <para style="q2">Ne makepal ne kibel ka diye te diralem te paa rin.</para>
  <para style="q1">
    <verse number="11" style="v" />Ne mig-untud sikandin te kirubin wey miglayang.</para>
  <para style="q2">Ne iiyali sikandin ne miglayap iling te bayaku ne miglayang.<note caller="+" style="f"><char style="fr" closed="false">22:11 </char><char style="ft" closed="false">Te Hibruwanen: Ne miglepew sikandin diye te me pakpak te kalamag.</char></note></para>
  <para style="q1">
    <verse number="12" style="v" />Inbukusan din ka pegkeetew rin te karusileman wey te makepal ne gapun.</para>
  <para style="q1">
    <verse number="13" style="v" />Ne due migkanlabkanlab ne me baha</para>
  <para style="q2">ne migmanlihawang puun te kalayag diye te tangkaan din.</para>
  <para style="b" />
  <para style="q1">
    <verse number="14" style="v" />Ne migpaluluhung puun te langit</para>
  <para style="q2">wey migpanguleyi ka Magbebaye ne Manama.</para>
  <para style="q1">
    <verse number="15" style="v" />Migpakekilat sikandin wey nenekegsuwey-suwey ka me kuntere din.</para>
  <para style="q2">Egpekeiling seeye te me pane ne iyan egpuunan ne nakapallahuy sikandan.</para>
  <para style="q1">
    <verse number="16" style="v" />Tenged te subla ne langet te Magbebaye ne Manama, te me kuntere din,</para>
  <para style="q2">insuhu din ka kinariraleman te dahat wey ka pabunsuranan te kalibutan</para>
  <para style="q2">ne egkalekisan.</para>
  <para style="q1">
    <verse number="17" style="v" />Ne migpamaneug sikandin puun diye te dibabew wey ingkuwa a nikandin</para>
  <para style="q2">wey impahakap a puun te maralem ne weyig.</para>
  <para style="q1">
    <verse number="18" style="v" />Inluwas a nikandin puun te maresen ne kuntere ku,</para>
  <para style="q2">wey puun te eg-ehet keddi ne manmanekal pad keddi.</para>
  <para style="q1">
    <verse number="19" style="v" />Inlusuran a nikandan te timpu te migsalerep a te karereetan,</para>
  <para style="q2">piru impangabangan a te Magbebaye ne Manama.</para>
  <para style="q1">
    <verse number="20" style="v" />In-uyan a nikandin diye te inged ne ware karereetan;</para>
  <para style="q2">inluwas a nikandin tenged su nahale ma sikandin keddi.</para>
  <para style="b" />
  <para style="q1">
    <verse number="21" style="v" />Indasahan a te Magbebaye ne Manama tenged te peggimu ku te matareng</para>
  <para style="q2">wey impanalanginan a nikandin tenged su wara a miggimu te sale.</para>
  <para style="q1">
    <verse number="22" style="v" />Intuman ku ka me pamaahi te Magbebaye ne Manama;</para>
  <para style="q2">wey wara a mig-engked te Manama eyew eggimu te mareet.</para>
  <para style="q1">
    <verse number="23" style="v" />Intuman ku ka langun ne me balaud din</para>
  <para style="q2">wey wara ku inniyuhi ka me suhu din.</para>
  <para style="q1">
    <verse number="24" style="v" />Ware igkarey-ew rin keddi diye te tangkaan din</para>
  <para style="q2">su migpanalliye e ma te sale.</para>
  <para style="q1">
    <verse number="25" style="v" />Indasahan a te Magbebaye ne Manama sumale te pegkamatareng ku</para>
  <para style="q2">wey sumale te pegkamalinis ku diye te tangkaan din.</para>
  <para style="b" />
  <para style="q1">
    <verse number="26" style="v" />“E Magbebaye ne Manama, matinumanen ka te seeye se migmatinumanen keykew</para>
  <para style="q2">wey meupiya ka iya te seeye se ware sale.</para>
  <para style="q1">
    <verse number="27" style="v" />Meupiya ka te seeye se me malinis se me pusung</para>
  <para style="q2">wey migpakita ka te kareet te seeye se maddeet ne etew.</para>
  <para style="q1">
    <verse number="28" style="v" />Egluwasen nu ka me mapariralemen</para>
  <para style="q2">piru intengtengan nu ka me hambuhen wey impariralem nu sikandan.</para>
  <para style="b" />
  <para style="q1">
    <verse number="29" style="v" />E Magbebaye ne Manama, sikeykew ka sulu ku,</para>
  <para style="q2">wey sikeykew ka kalayag ku ke marusilem ka dalan ku.</para>
  <para style="q1">
    <verse number="30" style="v" />Su egpakasukul a te sabeka ne punduk te sundalu</para>
  <para style="q2">pinaahi keykew wey egkeumbetut ku ka alabat te siyudad pinaahi te bulig nu.</para>
  <para style="b" />
  <para style="q1">
    <verse number="31" style="v" />Ware seyyup te pamaahi nu, Manama.</para>
  <para style="q2">Napamalehetan ne malehet ka me saad nu</para>
  <para style="q2">wey iling ka te kalasag te seeye se langun ne mig-aput diye te keykew.</para>
  <para style="q1">
    <verse number="32" style="v" />Su hentew bes ka Manama, angin e keykew Magbebaye?</para>
  <para style="q2">Ne hentew bes ka batu, angin e keykew Manama ney?</para>
  <para style="q1">
    <verse number="33" style="v" />Sikeykew se Manama iyan ka malig-en ne aputanan ku</para>
  <para style="q2">wey innimu nu ka dalan ku ne ware karereetan.</para>
  <para style="q1">
    <verse number="34" style="v" />
    <note caller="-" style="x">
      <char style="xo" closed="false">22:34: </char>
      <char style="xt" closed="false">Hab 3:19.</char>
    </note> Ne innimu nu ka me paa ku iling te paa te usa</para>
  <para style="q2">wey impariyu a nikeykew te karereetan diye te kabubunganan.</para>
  <para style="q1">
    <verse number="35" style="v" />Imbasbas din ka me belad ku te pegbubunu</para>
  <para style="q2">su eyew egpekeuyamu a te piet ne burunsi.</para>
  <para style="b" />
  <para style="q1">
    <verse number="36" style="v" />Imbehayan a nikeykew te kalasag te kaluwasan,</para>
  <para style="q2">wey neyimu a ne mabantug tenged te bulig nu.</para>
  <para style="q1">
    <verse number="37" style="v" />Impamaluag nu ka dalan ku</para>
  <para style="q2">wey wara a nakarugsu.</para>
  <para style="q1">
    <verse number="38" style="v" />Impanalukunan ku ka me kuntere ku wey indereetan ku sikandan</para>
  <para style="q2">wey ware ku sikandan peen-enengi taman te nahule dan.</para>
  <para style="q1">
    <verse number="39" style="v" />Indereetan ku sikandan patamtamani wey kenad e sikandan egpakasasindeg.</para>
  <para style="q2">Ne nenapeled sikandan diye te paa ku.</para>
  <para style="q1">
    <verse number="40" style="v" />Tenged su imbehayan a nikeykew te keseg para te pegbubunu,</para>
  <para style="q2">wey impepanimbuel nu ka me kuntere ku diye te tangkaan ku.</para>
  <para style="q1">
    <verse number="41" style="v" />Impepallahuy nu ka me kuntere ku,</para>
  <para style="q2">wey indereetan ku ka seeye se migdumut keddi.</para>
  <para style="q1">
    <verse number="42" style="v" />Migpamitew sikandan te egpakaluwas kandan, piru ware nakita ran;</para>
  <para style="q2">migpangananey sikandan keykew Magbebaye ne Manama piru ware nu sikandan tabaka.</para>
  <para style="q1">
    <verse number="43" style="v" />Ne inlupet ku sikandan iling kareisek te alinepung te tane.</para>
  <para style="q2">Intami ku sikandan wey intamisak iling te basak diye te me dalan.</para>
  <para style="b" />
  <para style="q1">
    <verse number="44" style="v" />Inluwas a nikeykew puun te migribildi ne keet-etawan ku.</para>
  <para style="q2">Imbulihan a nikeykew te langun ne pegbubunu ku su eyew sikeddi ded ka pangulu te me nasud.</para>
  <para style="q2">Ne duen e mig-ikul keddi ne me etew ne ware ku neileyi.</para>
  <para style="q1">
    <verse number="45" style="v" />Ne mig-usengul e ka me lapu diye te tangkaan ku</para>
  <para style="q2">wey te pegkarineg dan meyitenged keddi, migparuma-ruma ran e keddi.</para>
  <para style="q1">
    <verse number="46" style="v" />Nawaraan sikandan te kabulut,</para>
  <para style="q2">wey migparani sikandan keddi puun te malig-en ne ugpaan dan ne migkelkel.</para>
  <para style="b" />
  <para style="q1">
    <verse number="47" style="v" />Malenggew ka Magbebaye ne Manama! Egdeyrayen ku ka talagpangabang ku!</para>
  <para style="q1">Ne igpanengneng ka kabantug nu te makeseg ne Manama ne migluwas keddi.</para>
  <para style="q1">
    <verse number="48" style="v" />Ne ka Manama ka migbulig keddi te pegtalu te me kuntere ku</para>
  <para style="q2">wey impariralem din te pegmandu ku ka me etew.</para>
  <para style="q1">
    <verse number="49" style="v" />Impariyu a nikeykew puun te me kuntere ku</para>
  <para style="q2">wey impepanalu a nikeykew kandan,</para>
  <para style="q2">wey inluwas a nikeykew puun te me etew ne mabbulut.</para>
  <para style="b" />
  <para style="q1">
    <verse number="50" style="v" />
    <note caller="-" style="x">
      <char style="xo" closed="false">22:50: </char>
      <char style="xt" closed="false">Rum 15:9.</char>
    </note> Purisu egdeyrayen ku sikeykew, Magbebaye ne Manama diye te elat-elat te me nasud.</para>
  <para style="q1">Eg-ulahing a te me pegdeyrey para te ngaran nu. Sa lahat ng bansa kita'y pupurihin Ang karangalan mo'y aking aawitin. ALT Ne diye (te elat-elat) te me nasud, egdeyrayen ku sikeykew Magbebaye ne Manama wey eg-ulahingan ku sikeykew te me pegdeyrey.</para>
  <para style="q1">
    <verse number="51" style="v" />Imbehayan nu te dakel ne kapanaluwan ka in-alam nu ne Hari</para>
  <para style="q2">wey impapitew nu ka geyinawa ne kene egkabalbalawan diye te in-alam nu,</para>
  <para style="q2">ne iyan si Dabid, wey diye te me kabuhalan din taman te ware egtamanan.”</para>
  <chapter number="23" style="c" />
  <para style="s">Ka katamanan ne lalag ni Dabid</para>
  <para style="p">
    <verse number="1" style="v" />Si Dabid ne anak ni Hisi iyan ka etew ne innimu te Manama ne mabantug wey in-alam sikandin ne Hari te Manama ni Hakub, wey sikandin ka talaggimu te meupiya ne me ulahingen diye te Israil. Seini ka katamanan ne me lalag ni Dabid:</para>
  <para style="b" />
  <para style="q1">
    <verse number="2" style="v" />“Ka panisingan te Manama migpakiglalag pinaahi keddi</para>
  <para style="q2">wey impanulua ke nekey ka eglalahen ku.</para>
  <para style="q1">
    <verse number="3" style="v" />Ne migkahiyan a te Manama te Israil ne iyan ded ka talagpangabang te Israil ne miggenendue,</para>
  <para style="q1">‘Ke egmandu ka sabeka ne etew duma te katareng wey kahaldek te Manama,</para>
  <para style="q1">
    <verse number="4" style="v" />egsile sikandin diye te me etew iling kalayag te maselem,</para>
  <para style="q2">wey iling te aldew ne eglayag te maselem ne ware gapun,</para>
  <para style="q2">wey iling te uran ne egpatubu te me hilamunen diye te tane.’</para>
  <para style="b" />
  <para style="q1">
    <verse number="5" style="v" />“Ne nakataha ka Manama te iling due ka pegmandu ku wey te pamilya ku tenged su miggimu sikandin te kasabutan ne ware egtamanan duma keddi,</para>
  <para style="q1">naay-ayaran seini wey kene egkabalbalawan.</para>
  <para style="q1">Ne egpangabangan a nikandin layun</para>
  <para style="q2">wey igbehey rin ka langun ne eg-im-imanen ku.</para>
  <para style="q1">
    <verse number="6" style="v" />Piru ka ware karuan ne me etew egpekeiling te me duhi ne igdegpak de,</para>
  <para style="q2">su kene seini egkahen-genan.</para>
  <para style="q2">
    <verse number="7" style="v" />Piru ka etew ne eggen-gen kayi, keilangan ne due himan ne putew wey ke subeng naa te delreg,</para>
  <para style="q2">wey egkewugmas iya seini te hapuy diye te natahuan kayi.”</para>
  <para style="s">Ka sundalu ni Dabid ne me bahani</para>
  <para style="r">(1 Kru. 11:10-41)</para>
  <para style="p">
    <verse number="8" style="v" />Seini ka me ngaran te me bahani ne me etew ni Dabid: si Husibasibit ne sabeka ne Takunihanun, ne iyan pangulu te Tatelu ne me Bahani. Nakapatey sikandin te walu ne gatus (800) ne me etew pinaahi te kelaab te sabeka re ne pegpabunbunuey.</para>
  <para style="p">
    <verse number="9" style="v" />Ka ikarangeb kandin iyan si Ilyasar ka anak ni Dudu ne matig-Ahu. Sabeka sikandin te tatelu ne me bahani ne migduma ki Dabid te pegganggat te me Pilistihanun ne miglibulung para te pegbubunu. Ne nakapallahuy ka me Israilita, <verse number="10" style="v" />piru migpalunggehaat mule sikandin wey migpakig-ehet te me Pilistihanun taman te napu-pu e ka belad wey hendue te kene din e egkalekaan ka kampilan din. Ne impapanalu sikandin te Magbebaye ne Manama te dakel ne kapanaluwan te sika ne aldew. Ne migmanlibed ka namallahuy ne me sundalu ne Israilita eyew te pegpanguwa naan de te me kasangkapan te me minatey.</para>
  <para style="p">
    <verse number="11" style="v" />Ne ka ikatelu iyan si Sama ne anak ni Agi ne matig-Harar. Te miglibulung ka me Pilistihanun diye te Lihi, ke hendei due kamet ne neempet te bengag, namallahuy ka me Israilita eyew te pegpanalliya te me Pilistihanun. <verse number="12" style="v" />Piru migpalunggehaat mule si Sama diye te taliware te kamet. Ne in-atubang din ka me Pilistihanun wey impangimatayan din sikandan. Ne impapanalu sikandin te Magbebaye ne Manama te dakel ne kapanaluwan te sika ne aldew.</para>
  <para style="p">
    <verse number="13" style="v" />Ne tatelu, te tatelu ne pulu (30) ne pangulu ka miggendiye ki Dabid diye te sulung te Adulam te timpu te tinggaani, ne taheed mule te diye migkekampu te migbangalug diye te Ripaim ka punduk te me Pilistihanun. ALT Te timpu te tinggaani, miggendiye ki Dabid diye te sulung te Adulam ka tatelu, te tatelu ne pulu (30) ne me pangulu, taheed te diyad migkekampu te migbangalug diye te Ripaim ka punduk te me Pilistihanun. <verse number="14" style="v" />Te sika ne timpu, diye si Dabid te malig-en ne inged, wey diyad te Bitlihim ka kampu te me Pilistihanun. <verse number="15" style="v" />Ne migkahi si Dabid, “Amana perem ne meupiya ke due egpakapeinum keddi te weyig ne egpuun te belun ne diye te marani te gumawan te Bitlihim!” <verse number="16" style="v" />Sikan naa ka miggeles-heles miggendiye ka tatelu ne bahani diye te kampu te Pilistihanun wey migsakug te weyig diye te belun ne diye te marani te gumawan te Bitlihim, wey in-uyan dan e seini diye ki Dabid. Piru ware din seini inuma, ke kene, nasi din seini itisa diye te tangkaan te Magbebaye ne Manama isip halad. <verse number="17" style="v" />Ne migkahi sikandin, “Magbebaye ne Manama, kene ku iya seini eg-inumen. Egpekeiling seini te eg-inum te langesa te me etew ne migsugal te umul ran eyew te pegsakug te seini ne weyig.” Seeye naa ka ware din seeye inuma.</para>
  <para style="p">Seeye ka innimu te tatelu ne bahani ne me etew.</para>
  <para style="p">
    <verse number="18" style="v" />Ne si Abisay ne suled ni Huwab, ne anak ne lukes ni Siruya, iyan pangulu te seeye se tatelu ne pulu (30). Nekeyimatey sikandin te tatelu ne gatus (300) ne etew ne iyan din inggamit ka kelaab din, sikan naa ka neyimu sikandin ne mabantug iling te seeye se tatelu. <verse number="19" style="v" />Sikandin ka subla ne mabantug te tatelu ne pulu (30) wey neyimu ne pangulu ran, piru ware sikandin nakalagkes te seeye se tatelu.</para>
  <para style="p">
    <verse number="20" style="v" />Ne nekeyimu te mabantug ne me himu si Binayas ne anak ni Huyada ne sabeka ne mabulut ne matig-Kabsiil. Nakapatey sikandin te daruwa ne mabbantug ne matig-Muwab ne me bahani. Te timpu te tingmaagsil, migtupang sikandin diye te lungag wey nekeyimatey sikandin te liyun. <verse number="21" style="v" />Ne nakapatey sikandin te mateles ne lukes ne Ihiptuhanen. Minsan miggehen-gen ka Ihiptuhanen te kelaab piru miggendiyaan sikandin ni Binayas ne mig-uyan te tuked wey in-ahew rin ka kelaab wey innimatayan din e sikandin ne iyan inggamit ka kelaab din mismu. <verse number="22" style="v" />Sika ka innimu ni Binayas ne anak ni Huyada ne sabeka te seeye se tatelu ne pulu (30) ne me bahani. <verse number="23" style="v" />Subla sikandin ne talahuren du te seeye se tatelu ne pulu (30) piru ware sikandin nekeiling te tatelu. Ne innimu sikandin ni Dabid ne pangulu te me talagbantey rin.</para>
  <para style="p">
    <verse number="24" style="v" />Ka duma ne sakup te tatelu ne pulu (30) ne bahani iyan ensi:</para>
  <para style="li">Asahil, ne suled ni Huwab,</para>
  <para style="li">si Ilhanan, ne anak ni Dudu ne matig-Bitlihim,</para>
  <para style="li">
    <verse number="25" style="v" />si Sama wey si Ilika ne me matig-Harud,</para>
  <para style="li">
    <verse number="26" style="v" />si Hilis ne matig-Pilit,</para>
  <para style="li">si Ira ne anak ni Ikkis ne matig-Tikuwa,</para>
  <para style="li">
    <verse number="27" style="v" />si Abisir ne matig-Anatut,</para>
  <para style="li">si Mabunay ne matig-Husa,</para>
  <para style="li">
    <verse number="28" style="v" />si Salmun ne matig-Ahu,</para>
  <para style="li">si Maharay ne matig-Nitupa,</para>
  <para style="li">
    <verse number="29" style="v" />si Hilib, ne anak ni Baana ne matig-Nitupa,</para>
  <para style="li">si Itay, ne anak ni Ribay ne matig-Gibiya diye te Binhamin,</para>
  <para style="li">
    <verse number="30" style="v" />si Binayas ne matig-Piratun,</para>
  <para style="li">si Hiday ne diye migpuun te bangalug ne marani te Gaas,</para>
  <para style="li">
    <verse number="31" style="v" />si Abiyalbun ne matig-Araba,</para>
  <para style="li">si Asmabit ne matig-Bahurim,</para>
  <para style="li">
    <verse number="32" style="v" />si Ilyaba ne matig-Saalbun,</para>
  <para style="li">wey ka me anak ni Hasin,</para>
  <para style="li">si Diyunatan,</para>
  <para style="li">
    <verse number="33" style="v" />si Sama ne matig-Harar,</para>
  <para style="li">si Ahiyam, ne anak ni Sarar ne matig-Harar ded,</para>
  <para style="li">
    <verse number="34" style="v" />si Ilipilit, ne anak ni Ahasbay ne matig-Maaka,</para>
  <para style="li">si Ilyam, ne anak ni Ahitupil ne matig-Gilu,</para>
  <para style="li">
    <verse number="35" style="v" />si Hisru ne matig-Kamil,</para>
  <para style="li">si Paaray ne matig-Arbay,</para>
  <para style="li">
    <verse number="36" style="v" />si Igal, ne anak ni Natan ne matig-Suba,</para>
  <para style="li">si Bani ne matig-Gad,</para>
  <para style="li">
    <verse number="37" style="v" />si Silik ne matig-Amun,</para>
  <para style="li">si Naharay ne matig-Biirut, ne talag-uyan te panganiban ni Huwab ne anak ni Siruya,</para>
  <para style="li">
    <verse number="38" style="v" />si Ira wey si Garib ne matig-Hatir,</para>
  <para style="li">
    <verse number="39" style="v" />wey si Uryas ne Hitihanun.</para>
  <para style="p">Tatelu ne pulu wey pitu (37) sikandan langun.</para>
  <chapter number="24" style="c" />
  <para style="s">Ka pegseel ni Dabid te keet-etawan</para>
  <para style="r">(1 Kru. 21:1-27)</para>
  <para style="p">
    <verse number="1" style="v" />Ne nabelu e man-e amana ka Magbebaye ne Manama te me Israilita wey imbanasalan din si Dabid te pegpakig-ehet kandan. Ne migkahi ka Magbebaye ne Manama, “Hipanew ka wey seela nu ka matig-Israil wey ka matig-Huda.” <verse number="2" style="v" />Purisu ingkahiyan ni Dabid si Huwab ne pangulu te me sundalu, “Hendiyei niyu ka langun ne tribu te Israil puun te Dan peendiye te intiru ne Israil<note caller="+" style="f"><char style="fr" closed="false">24:2 </char><char style="ft" closed="false">Te Hibruwanen: Dan peendiye te Birsiba.</char></note> wey seela niyu ka me sundalu eyew egkanengnengan ku ka kasulug dan.”</para>
  <para style="p">
    <verse number="3" style="v" />Piru migtabak si Huwab, “Meupiya perem ke egpamasalihen te Magbebaye ne Manama te mahatus (100) ne lupi ka kasulug te keet-etawan nu kuntee, wey meupiya perem ke egkakita nu seini. Piru mahal ne Hari, mania te igkeupii nu ne eggimuwen seini?” <verse number="4" style="v" />Piru impatuman iya te Hari engki Huwab wey te me pangulu te sundalu ka suhu din. Purisu miggipanew e si Huwab wey ka me pangulu te me sundalu eyew te pegseel te keet-etawan te Israil.</para>
  <para style="p">
    <verse number="5" style="v" />Ne miglapas sikandan te Hurdan wey migbunsud e sikandan ka egseel puun te Aruwir wey puun te siyudad ne diye te elat-elat te bangalug, peendiye te Gad wey taman Hasir. <verse number="6" style="v" />Ne migginguma sikandan diye te Gilyad wey diye te Kadis diye te tane te Hitihanun. Ne migginguma sikandan diye te Dan, wey miglingut dan e diye te Sidun. <verse number="7" style="v" />Ne miggendiyad sikandan te siyudad ne Tiru ne napalingutan te malig-en, makepal wey matikang ne alad, wey diye te siyudad te me Hibihanun wey me Kanaanhanun. Ne nataman, miggendiyad sikandan te Birsiba diye te igkakawanan ne balabahan dapit te igsile te Huda. <verse number="8" style="v" />Pegkeimpus te siyam ne bulan wey daruwa ne pulu (20) ne aldew, te nalingut dan e ka intiru ne tane, mig-uli dan e diye te Hirusalim. <verse number="9" style="v" />Ne innangen ni Huwab diye te Hari ka kasuluhan te langun ne etew: ne due walu ne gatus ne libu (800,000) ne maagsik ne me lukes diye te Israil ne eleg ne egkeyimu ne sundalu, wey lalimma ne gatus ne libu (500,000) ka diye te Huda.</para>
  <para style="p">
    <verse number="10" style="v" />Piru nekegsendit si Dabid te pegkeimpus din te egseel ka me etew. Ne ingkahiyan ni Dabid ka Magbebaye ne Manama, “Nakasale a te dakel tenged te innimu ku. Ne kuntee egpeyid-u-hid-u a keykew, Magbebaye ne Manama. Awaa nu ubag ka sale ku, tenged su nekeyimu a te subla ne keungelan.”</para>
  <para style="p">
    <verse number="11" style="v" />Te peggimata ni Dabid te maselem, innangenan e te Magbebaye ne Manama si Gad ne prupita ni Dabid te miggenendue, <verse number="12" style="v" />“Hendiyei nu si Dabid wey kahii nu, ‘Seini ka ingkahi te Magbebaye ne Manama: egbehayan ku sikeykew tatelu ne eg-alaman. Alam ka te sabeka kayi wey eggimuwen ku seini diye te keykew.’ ” <verse number="13" style="v" />Purisu innendiyaan e ni Gad si Dabid wey mig-insaan, “Hendei kayi te tatelu ka eg-alamen nu ne igdusa te Magbebaye ne Manama keykew? Tatelu<note caller="+" style="f"><char style="fr" closed="false">24:13 </char><char style="ft" closed="false">Te Hibruwanen: pitu.</char></note> naa ne leg-un ne bitil kayi te nasud nu, wey ke tatelu naa ne bulan ne egpakapalpallahuy ka puun te pegpanlupug keykew te me kuntere nu, wey ke karereetan naa kayi te nasud nu seled te tatelu ne aldew? Na kuntee, sumsumana nu ke nekey ka igtabak ku te migsuhu keddi.”</para>
  <para style="p">
    <verse number="14" style="v" />Ne migtabak si Dabid, “Amana a nalaggew. Piru meupiya pad ke egdusaan ki te Magbebaye ne Manama, su amana ma sikandin ne hihid-uwen, du te etew ka egdusa kanta.”</para>
  <para style="p">
    <verse number="15" style="v" />Purisu impeuyanan te karereetan te Magbebaye ne Manama ka Israil puun te maselem taman te ingkerew ne aldew. Ne due pitu ne pulu ne libu (70,000) ne etew ne nenammatey puun te Dan peendiye te Birsiba. <verse number="16" style="v" />Te hapit e egdereeti te panalihan ka Hirusalim, nekegsendit e ka Magbebaye ne Manama te karereetan ne neyitabu wey migkahiyan din ka panalihan ne migdereet te me etew, “Eleg e! Isanggel nud sika se eggimuwen nu.” Te seeye ne timpu, ka panalihan te Magbebaye ne Manama diye te diekanan ni Arawuna ne Hibusihanun.</para>
  <para style="p">
    <verse number="17" style="v" />Ne nakita ni Dabid ka panalihan ne migdereet te me etew wey migkahiyan din ka Magbebaye ne Manama, “Nakasale a wey nekeyimu a te mareet. Piru nekey ka neyimu te seini se me etew ne nekeiling te me karniru? Sikeddi ka duseyi nu wey ka pamilya ku.”</para>
  <para style="p">
    <verse number="18" style="v" />Te seeye ne aldew, miggendiye si Gad ki Dabid wey migkahi, “Hendiye ka te diekanan ni Arawuna ne Hibusihanun wey himu ka te altar diye para te Magbebaye ne Manama.” <verse number="19" style="v" />Ne intuman ni Dabid ka insuhu te Magbebaye ne Manama sumale te ingkahi ni Gad kandin. <verse number="20" style="v" />Te pegpantew ni Arawuna, nakita rin si Dabid wey ka me etew rin ne egpeendiye te kandin. Ne migligwang si Arawuna wey miglangkeb diye te tane diye te tangkaan ni Dabid isip pegtahud kandin. <verse number="21" style="v" />Ne migkahi si Arawuna, “Mahal ne Hari, mania te miggendini ka keddi te suluhuanen nu?”</para>
  <para style="p">Ne migtabak si Dabid, “Miggendini a eyew te pegbeli te diekanan nu eyew eggimuwan ku te altar para te Magbebaye ne Manama, eyew egsanggel e ka karereetan.”</para>
  <para style="p">
    <verse number="22" style="v" />Ne ingkahiyan ni Arawuna ka Hari, “Ahalen ne Hari, kua nu ka minsan nekey ne igkahale nu wey ihalad nu seini. Due me baka seini para igpanubad ne egtutungen, wey due degma me kasangkapan te pegdiriek, wey me yuggu te baka ne egkahamit isip igtemeg. <verse number="23" style="v" />Ne imbehey re seeye se langun ni Arawuna diye te Hari wey ingkahiyan din sikandin, “Egdawaten perem te Magbebaye ne Manama ne iyan ka Manama nu ka igpanubad nu.”</para>
  <para style="p">
    <verse number="24" style="v" />Piru ingkahiyan te Hari si Arawuna, “Kene, egbeliyen ku seini puun keykew! Kena egpanubad te Magbebaye ne Manama ne iyan ka Manama ku te igpanubad ne egtutungen ne ware ku bayari.” Purisu imbeli ni Dabid te lalimma ne pulu (50) ne timman ne seleppi ne pelata ka diekanan wey ka me baka. <verse number="25" style="v" />Ne miggimu si Dabid te altar diye para te Magbebaye ne Manama wey migpanubad din e te igpanubad ne egtutungen wey te me panubad para te keupianan. Ne intabak e te Magbebaye ne Manama ka me peg-ampu ni Dabid para te nasud wey naawe e ka karereetan diye te Israil.</para>
</usx>