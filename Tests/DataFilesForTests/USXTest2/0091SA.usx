<?xml version="1.0" encoding="utf-8"?>
<usx version="2.0">
  <book code="1SA" style="id">Matigsalug Version</book>
  <para style="ide">UTF-8</para>
  <para style="h">1 Samwil</para>
  <para style="toc1">1 Samwil</para>
  <para style="toc2">1 Samwil</para>
  <para style="toc3">1Sam</para>
  <para style="mt2">Ka hun-a ne baseen ni</para>
  <para style="mt1">Samwil</para>
  <para style="is">Igpewun-a</para>
  <para style="ip">Nahuhud te seini ne baseen ka meyitenged te keet-etawan te nasud te Israil te timpu ne si Samwil pad ka pangulu ran taman te si Saul e ka migpangulu kandan ne iyan ka hun-a ne Hari. Nahuhud degma te seini ne baseen ke nekey ka egpuunan ke mania te naawaan si Saul te katungdanan din isip Hari. Nalagkes degma nahuhud kayi ka meyitenged ki Dabid ne iyan in-alam te Manama ne igliwan ki Saul isip Hari.</para>
  <para style="ip">Ka Manama mismu ka in-isip ne Hari te Israil piru mig-alam ka Manama te Hari para kandan tenged te hangyu te me etew. Ka impurtanti ne eg-ugpe ne egpasakup te pegmandu wey peggukum te Manama (2:7-10) ka Hari wey ka keet-etawan te Israil. Ne igpeuyun te Balaud te Manama ka katenged te langun ne etew, meyaman ma wey se egkaayu-ayu.</para>
  <para style="ip">Ka uluwan te seini ne baseen iyan se ka pegkamatinumanen te Manama diye egpangkus te kapanaluwan wey ka pegsupak te igkeupii te Manama diye egpangkus te karereetan. Naay-ayaran sika nalalag te Manama diye te kapitulu 2:30 ne miggenendue, “Ka migtahud keddi egtahuren ku degma wey ka miglemet keddi eglemetan ku degma.”</para>
  <para style="iot">Ka nenasulat te seini ne baseen</para>
  <para style="io1">Si Samwil isip talaggukum te Israil 1:1–7:17</para>
  <para style="io1">Si Saul neyimu ne Hari 8:1–10:27</para>
  <para style="io1">Ka hun-a ne leg-un te peghari ni Saul 11:1–15:35</para>
  <para style="io1">Si Dabid wey si Saul 6:1–30:31</para>
  <para style="io1">Ka pegkamatey ni Saul wey te me anak din ne me lukes 31:1-13</para>
  <chapter number="1" style="c" />
  <para style="s">Si Ilkana wey ka pamilya rin diye te Silu</para>
  <para style="p">
    <verse number="1" style="v" />Due sabeka ne etew ne matig-Rama ne diye te bubungan te Ipraim. Ka ngaran din si Ilkana—anak sikandin ni Hiruham ne anak ni Ilihu. Si Ilihu anak ni Tuhu ne anak ni Sup ne sakup te tribu ni Ipraim. <verse number="2" style="v" />Due daruwa ne asawa si Ilkana: Si Hana wey si Pinina. Due me anak ni Pinina piru ware mule ki Hana.</para>
  <para style="p">
    <verse number="3" style="v" />Ne egtakereg si Ilkana te tagse leg-un diye te Silu eyew te pegsimba wey te pegpanubad te Magbebaye ne Manama ne Maresen. Ne iyan talagpanubad diye ensi Hupni wey si Pinihas, ka daruwa ne anak ni Ili.</para>
  <para style="p">
    <verse number="4" style="v" />Te timpu ne egpanubad si Ilkana, egbaaran din te igpanubad din ka asawa rin ne si Pinina wey ka tagse anak din ne mallitan wey me lukes. <verse number="5" style="v" />Piru egpa-eabinen din mule si Hana tenged su inggeyinawaan din sikandin. Ne ware paaka sikandin te Magbebaye ne Manama. <verse number="6" style="v" />Ne tenged kayi, layun de eglimbayi ni Pinina si Hana eyew egkabelu sikandin. <verse number="7" style="v" />Seini ka egkeyitabu te tagse leg-un—eglimbayan ni Pinina si Hana tagse eggendiye sikandin te baley te Magbebaye ne Manama. Sikan naa ka egpandalawit sikandin wey kene egkeen. <verse number="8" style="v" />Ne migkahiyan sikandin ni Ilkana, “Hana, mania te egpandalawit ka, kene egkeen, wey eglungku? Kene e bes ne subla pad ne impurtanti diye te keykew du te sapulu ne anak ne lukes?”</para>
  <para style="s">Si Hana wey si Ili</para>
  <para style="p">
    <verse number="9" style="v" />Te pegkeimpus dan te egkeen wey eg-inum te diye dan te Silu, migsasindeg si Hana wey mig-awe e dutu. Ne diye din e migsasindeg te marani te baley te Magbebaye ne Manama. Ne si Ili ne talagpanubad diye migpinnuu te marani te sungkaleg te gumawan. <verse number="10" style="v" />Miglungku amana si Hana, sikan naa ka migpanaman-taman sikandin migpandalawit ne mig-ampu te Magbebaye ne Manama. <verse number="11" style="v" /><note caller="-" style="x"><char style="xo" closed="false">1:11: </char><char style="xt" closed="false">Num 6:5.</char></note> Ne migsesaad sikandin ne migkahi, “E, Magbebaye ne Manama ne amana ne maresen, pitawa nu ka peglungku ku wey tabaka nu ka peg-ampu ku, wey kena a kalingawi nikeykew. Ke egbehayan a nikeykew te anak ne lukes, igbehey ku red sikandin keykew eyew egpamakey sikandin keykew te intiru ne umul rin wey kene ku iya egpatempuhan ka bulbul rin.<note caller="+" style="f"><char style="fr" closed="false">1:11 </char><char style="ft" closed="false">“Ka kene pegpatempug te bulbul rin” ilaan te innalad sikandin diye te Manama.</char></note></para>
  <para style="p">
    <verse number="12" style="v" />Ne taheed te migpabulus sikandin ka mig-ampu te Magbebaye ne Manama, impipitew ni Ili ka bibig din. <verse number="13" style="v" />Indiralem de ni Hana te eg-ampu wey bibig din de ka egkaweil-weil wey kene egkarineg ka laheng din. Sikan naa ka migsuman-suman si Ili ne newubug sikandin. <verse number="14" style="v" />Ne migkahiyan din sikandin, “Mania te miggendini ka ne newubug? Kene kad e inum!”</para>
  <para style="p">
    <verse number="15" style="v" />Ne migtabak si Hana, “Ahalen, wara a newubug. Wara a mig-inum te binu wey ke inumen naa ne egpekewubug, ke kene, due ingkalaggew ku amana wey impalihawang ku re seeye diye te Magbebaye ne Manama. <verse number="16" style="v" />Kene ka suman-suman ne mareet a ne malitan. Mig-ampu a kayi tenged te dakel ne kalaggew wey peglungku ku.”</para>
  <para style="p">
    <verse number="17" style="v" />Ne migtabak si Ili, “Ew! Na, hipanew kad ne malinawen wey egbehayan ka perem te Manama te Israil te imbuyu nu kandin.” <verse number="18" style="v" />Ne migkahi si Hana, “Ahalen, salamat de te keupiya nu keddi.” Ne miggipanew e sikandin wey migkeen e. Ne warad sikandin miglungku.</para>
  <para style="s">Ka pegkeetew ni Samwil</para>
  <para style="p">
    <verse number="19" style="v" />Te seup e ne aldew, migselem-selem mig-enew ka intiru ne pamilya ni Ilkana wey migsimba te Magbebaye ne Manama. Te pegkeimpus dan, nanguli e sikandan diye te baley ran diye te Rama. Ne ingguliran ni Ilkana si Hana wey intabak te Magbebaye ne Manama ka peg-ampu din. <verse number="20" style="v" />Te pegginguma te eleg ne timpu, naberes e sikandin. Ne nataman, mig-anak e sikandin te lukes wey ingngaranan din ka bate ki Samwil<note caller="+" style="f"><char style="fr" closed="false">1:20 </char><char style="ft" closed="false">Ka igpasabut te Samwil, ngaran te Manama.</char></note> te migkahi, “Imbuyu ku sikandin te Magbebaye ne Manama.”</para>
  <para style="p">
    <verse number="21" style="v" />Te seup ne leg-un, migtakereg e man-e ensi Ilkana duma te intiru ne pamilya rin diye te Silu eyew te pegpanubad te tagse leg-un ne pegpanubad te Magbebaye ne Manama, wey te pegtuman te saad din. <verse number="22" style="v" />Piru ware migduma si Hana kandan. Ne migkahiyan din ka iglukes din, “Eyra, wey ad eggendiye ke egkalutas e ka bate. Eg-uyanen ku sikandin diye te baley te Magbebaye ne Manama eyew ighalad wey diyad e sikandin eg-ugpe te ware egtamanan.” <verse number="23" style="v" />Migkahi si Ilkana kandin, “Uya, himuwa nu sika se insuman-suman nu ne meupiya ne iyan ka kene pegweilweil kayi taman te egkalutas e ka bate. Ne egbulihan ka perem te Magbebaye ne Manama te pegtuman te saad nu kandin.” Sikan naa ka migpalunggehaat de si Hana diye te baley wey intanggu rin ka bate taman te nalutas e.</para>
  <para style="s">Ka peghalad ki Samwil</para>
  <para style="p">
    <verse number="24" style="v" />Te nalutas e ka bate, in-uyan e sikandin enni Hana ki Ilkana diye te baley te Magbebaye ne Manama diye te Silu. Ne mig-uyan degma sikandan te turu ne baka ne tatelu ne leg-un se kabuyahi wey senge saku ne harina, wey sabeka ne puntil ne laplap te mananap ne intahuan te binu. <verse number="25" style="v" />Te nahilang dan e ka baka, in-uyan dan e ka bate diye ki Ili. <verse number="26" style="v" />Ne migkahiyan ni Hana si Ili, “Ahalen, sikeddi seeye se malitan ne nakita nu dengan kayi ne mig-ampu te Magbebaye ne Manama. Mengeyibet pad te pegkeetew nu. <verse number="27" style="v" />Seini ne bate ka in-ampu ku te Magbebaye ne Manama. Indineg din ka seeye ne peg-ampu ku. <verse number="28" style="v" />Sikan naa ka igbehey ku red degma sikandin te Magbebaye ne Manama eyew egpamakey sikandin te intiru ne umul rin.”</para>
  <para style="p">Ne insimba ran ka Magbebaye ne Manama diye.</para>
  <chapter number="2" style="c" />
  <para style="s">Ka peg-ampu ni Hana</para>
  <para style="q1">
    <verse number="1" style="v" />
    <note caller="-" style="x">
      <char style="xo" closed="false">2:1-10: </char>
      <char style="xt" closed="false">Luk 1:46-55.</char>
    </note> Ne mig-ampu si Hana ne migkahi,</para>
  <para style="q1">“Magbebaye ne Manama, amana a nahale tenged te innimu nu keddi!</para>
  <para style="q2">Ka keseg ku, diye migpuun keykew.</para>
  <para style="q1">Ne ingngisiyan ku ka kuntere ku</para>
  <para style="q2">tenged su nahale a amana te pegbulig nu keddi.</para>
  <para style="b" />
  <para style="q1">
    <verse number="2" style="v" />“Ware lein ne matulus ne iling keykew Magbebaye ne Manama,</para>
  <para style="q2">ware iya iling keykew.</para>
  <para style="q1">Ware talagpangabang ne egpekeiling keykew te Manama ney.</para>
  <para style="q1">
    <verse number="3" style="v" />Magbebaye ne Manama, papeeneng-enenga nud ubag ka me hambuhen</para>
  <para style="q2">wey ka kene ne mapariralemen.</para>
  <para style="q1">Tenged su sikeykew, Magbebaye ne Manama ka nakataha</para>
  <para style="q2">wey ka eggukum te langun ne eggimuwen te me etew.</para>
  <para style="q1">
    <verse number="4" style="v" />Ne impanggepu nu ka me pane te me etew ne manekal,</para>
  <para style="q2">piru impamanekal nu ka me etew ne magguye.</para>
  <para style="q1">
    <verse number="5" style="v" />Ka matubung dengan, migpanginaldew naan de eyew egpakakeen</para>
  <para style="q2">piru kenad e eggutasan ka seeye se miggutasan dengan.</para>
  <para style="q1">Mig-anak te pitu ka seeye se kene eg-anak dengan</para>
  <para style="q2">piru migsabsabeka naan de ka seeye se masalig se me anak dengan.</para>
  <para style="q1">
    <verse number="6" style="v" />Eggimatey ka wey eg-uyag, Magbebaye ne Manama.</para>
  <para style="q1">Ne igpeendiye nu ka me etew te inged te me gimukud ne egngaranan te Hadis</para>
  <para style="q2">wey sikeykew red ka eg-angey kandan puun diye.</para>
  <para style="q1">
    <verse number="7" style="v" />Sikeykew ka eggimu ne egkaayu-ayu ka meyaman</para>
  <para style="q2">wey ka eggimu ne egmeyaman ka egkaayu-ayu.</para>
  <para style="q1">Sikeykew degma ka eggimu ne egmapariralemen ka duma</para>
  <para style="q2">wey eggimu ne egkatalahuren ka duma.</para>
  <para style="q1">
    <verse number="8" style="v" />In-enew nu ka egkengaayu-ayu puun te subla ne keyirapan</para>
  <para style="q2">wey ingkayew nu seeye se egkaware-ware puun te subla ne pegka-ayu-ayu.</para>
  <para style="q1">Ne egpapinnuuwen nu sikandan duma te me upisyal</para>
  <para style="q2">wey egpepapanunuren te pinnuuwan te me talahuren.</para>
  <para style="q1">Su sikeykew Magbebaye ne Manama ka kamuney te pabunsuranan te tane</para>
  <para style="q2">ne impabunsuran nu te kalibutan.</para>
  <para style="q1">
    <verse number="9" style="v" />Ne egtamengan nu ka matinumanen ne keet-etawan nu,</para>
  <para style="q2">piru egdereetan nu ka maddeet diye te karusileman,</para>
  <para style="q2">su kene egmalampusen ka etew pinaahi te keseg din mismu.</para>
  <para style="q1">
    <verse number="10" style="v" />Ne egdereetan nu Magbebaye ne Manama ka me kuntere nu.</para>
  <para style="q2">Egpaluluhungan nu sikandan.</para>
  <para style="q1">Eggukuman nu ka intiru ne kalibutan</para>
  <para style="q2">wey egbehayan nu te keseg ka in-alam nu ne Hari,</para>
  <para style="q2">wey egmalampusen sikandin.”</para>
  <para style="p">
    <verse number="11" style="v" />Ne mig-uli e ensi Ilkana wey si Hana diye te baley ran diye te Rama. Piru inggaat dan de mule si Samwil eyew egpamakey te Magbebaye ne Manama isip talagbulig te talagpanubad ne si Ili.</para>
  <para style="s">Ka mareet ne me anak ni Ili</para>
  <para style="p">
    <verse number="12" style="v" />Ne maddeet ka me anak ni Ili ne me lukes ne ensi Hupni wey si Pinihas ne me talagpanubad. Ware dan ilaa ka katenged te Magbebaye ne Manama <verse number="13" style="v" />wey te balaud ke nekey ka egkakuwa te me talagpanubad puun te me etew. Su ke due egpanubad, egparani seeye se suluhuanen te talagpanubad ne eg-uyan te igtiyuk ne due tatelu se ngipen, wey taheed te impakalkalaan pad ka igpanubad, <verse number="14" style="v" />igtiyuk din seini diye te subaanan. Ne ka langun ne egkaangey kayi egkuen te talagpanubad. Iling kayi ka eggimuwen te me anak ni Ili diye te me matig-Israil ne eggendiye te Silu eyew egpanubad. <verse number="15" style="v" />Sengekakuwa ne te kene pad egtutungen ka kalambuan, egparani ka suluhuanen te talagpanubad diye te etew ne migpanubad wey egkahi, “Behayi nu te sapu ka talagpanubad eyew egtuuhen din su kene sikandin egdawat te ngalap ne impakalkalaan e, ke kene, ka meyilew pad.”</para>
  <para style="p">
    <verse number="16" style="v" />Ke egkahi ka seeye se etew ne migpanubad, “Egtutungen te pad ka kalambuan ne egkaayun kad e ne eg-angey taman te igkeupii nu,” ne egtabak ka suluhuanen te talagpanubad, “Kene egkaayun. Keilangan ne igbehey nu kuntee seini keddi, su ke kene, eg-ahawen ku seini.” <verse number="17" style="v" />Dakel amana ka sale ne neyimu te me lukes-lukes diye te tangkaan te Magbebaye ne Manama su ware dan ma tahura ka pegpanubad.</para>
  <para style="s">Diye si Samwil te Silu</para>
  <para style="p">
    <verse number="18" style="v" />Ne migpabulus ne migpamakey te Magbebaye ne Manama si Samwil wey migsaluub sikandin te mateles ne kumbale ne egngaranan te ipud. <verse number="19" style="v" />Ne eggimu ka iney rin te deisek ne kumbale te tagse leg-un wey eg-uyanen din seini diye te ki Samwil ke eggendiye sikandan se alunggun te Silu eyew te pegpanubad te tagse leg-un ne pegpanubad. <verse number="20" style="v" />Ne impanalanginan ni Ili si Ilkana wey ka igbeyi rin te migkahi, “Egbehayan ka perem te Magbebaye ne Manama te duma pad ne me bate pinaahi te igbeyi nu liwan te sabeka ne bate ne imbuyu din ne inlibed din ded ibehey te Magbebaye ne Manama.” Te pegkeimpus kayi, nanguli e sikandan.</para>
  <para style="p">
    <verse number="21" style="v" />Ne impanalanginan te Magbebaye ne Manama si Hana. Ne nakaanak pad sikandin te tatelu ne me lukes wey daruwa ne me malitan. Ne migtulin ka bate ne si Samwil ne migpamakey te Magbebaye ne Manama.</para>
  <para style="s">Si Ili wey ka me anak din</para>
  <para style="p">
    <verse number="22" style="v" />Na, kuntee te buyag e amana si Ili, narineg din ka langun ne innimu te me anak din diye te langun ne Israilita wey ka pegpakiggulid dan te me malitan ne migtrabahu diye te gumawan te Balungbalung ne Temuwanan. <verse number="23" style="v" />Ne ingkahiyan din sikandan, “Mania te innimu niyu seini? Narineg ku puun te langun ne etew ka mareet ne me himu niyu. <verse number="24" style="v" />Peen-enengi niyud sika menge anak! Kene ne meupiya sika se guhuren ne narineg ku puun te keet-etawan te Magbebaye ne Manama! <verse number="25" style="v" />Ke egpakasale ka sabeka ne etew diye te duma rin, egpakapataliware ka Magbebaye ne Manama kandan. Piru ke egpakasale ka etew te Magbebaye ne Manama, hentew naa ka egpataliware kandan?”</para>
  <para style="p">Piru ware dan pammineha ka amey ran tenged su nakaplanu e ka Magbebaye ne Manama ne eggimatayan sikandan tenged te me sale dan.</para>
  <para style="p">
    <verse number="26" style="v" />
    <note caller="-" style="x">
      <char style="xo" closed="false">2:26: </char>
      <char style="xt" closed="false">Luk 2:52.</char>
    </note> Ne migpabulus migtulin si Samwil wey ingkeupii sikandin te Magbebaye ne Manama wey te me etew.</para>
  <para style="s">Ka tagne meyitenged te pamilya ni Ili</para>
  <para style="p">
    <verse number="27" style="v" />Ne due prupita te Manama ne miggendiye ki Ili ne migkahi, “Seini ka ingkahi te Magbebaye ne Manama, ‘Impanengneng ku ka pegkeetew ku diye te pamilya te kabuybuyahan nu ne si Aarun te timpu ne uripen pad sikandan te Paraun diye te Ihiptu. <verse number="28" style="v" /><note caller="-" style="x"><char style="xo" closed="false">2:28: a </char><char style="xt" closed="false">Iks 28:1-4; </char><char style="xo" closed="false">b </char><char style="xt" closed="false">Lib 7:35-36.</char></note> In-alam ku si Aarun puun te langun ne pamilya te Israil eyew egkeyimu ne talagpanubad ne egpamakey diye te altar wey egtutung te insinsu, wey egsaluub te mateles ne kumbale ne egngaranan te ipud diye te tangkaan ku. Imbehey ku degma diye te kabuybuyahan din ka langun ne igpanubad ne egtutungen ne egpuun diye te keet-etawan te Israil. <verse number="29" style="v" />Mania te ware niyu tahura ka me panubad wey me halad ne insuhu ku ne igpeyimu te me etew? Mania Ili te subla nu pad tahura ka me anak nu ne lukes du te keddi? Impalambeg nu sikandan pinaahi te meupiya ne baad te langun ne igmanubad te keet-etawan ku ne Israilita.’ <verse number="30" style="v" />Purisu migkahi ka Magbebaye ne Manama, ka Manama te Israil, ‘Migsaad a ne egpamakey keddi ka pamilya nu wey ka pamilya te amey nu te ware egtamanan.’ Piru sikeddi se Magbebaye ne Manama, migpanengneng ne, ‘Kene ku sika eggimuwen su ka migtahud keddi egtahuren ku degma wey ka miglemet keddi eglemetan ku degma. <verse number="31" style="v" />Egginguma ka aldew ne egdereetan kud e ka kabuhalan nu wey ka kabuhalan te amey nu su eyew warad e egpekeuma te pegkabuyag due te pamilya nu. <verse number="32" style="v" />Ne egkalaggew ka wey egkasekel ne egpitew te keupianan ne igbehey ku te Israil piru warad e egpekeuma te pegkabuyag te pamilya nu te ware egtamanan. <verse number="33" style="v" />Ne sabeka re ne etew ne egpuun te kabuhalan nu ka kene ku eggimatayan su eyew egpakapabulus sikandin ka egpamakey keddi isip talagpanubad. Piru egpakabaye sikandin te subla ne keyirapan. Ne egkengamatey ne kene pad ne me buyag ka langun ne kabuhalan nu. <verse number="34" style="v" /><note caller="-" style="x"><char style="xo" closed="false">2:34: </char><char style="xt" closed="false">1Sam 4:11.</char></note> Egpekegdengan egkamatey ka daruwa ne anak nu ne ensi Hupni wey si Pinihas isip palinneu ne malehet ka ingkahi ku. <verse number="35" style="v" />Ne eg-alam a te matinumanen ne talagpanubad ne eggimu ke nekey ka kayi te pusung ku wey suman-suman. Egtamengan ku sikandin wey ka kabuhalan din su eyew egpamakey sikandan te in-alam ku ne Hari te ware egtamanan. <verse number="36" style="v" />Ne ka tagse sabeka ne kabuhalan nu ne kene pad egpatey, eggendiye te sika ne talagpanubad wey egpeyid-u-hid-u ne egbehayan te seleppi wey paan. Ne eghangyu sikandan ne eggimuwen ne talagbulig te talagpanubad eyew egpakakeen de.’ ”</para>
  <chapter number="3" style="c" />
  <para style="s">Ka peg-umew te Manama ki Samwil</para>
  <para style="p">
    <verse number="1" style="v" />Te seini ne timpu, migpamakey te Magbebaye ne Manama si Samwil pinaahi te peg-ikul te me suhu ni Ili. Te seeye ne timpu, salimbeka naan de egpeuyan te lalag ka Magbebaye ne Manama wey salimbeka naan de ka impakita rin.</para>
  <para style="p">
    <verse number="2" style="v" />Sabeka ne marusilem, miglipereng e diye te sinabeng din si Ili ne kenad egpakameleg-meleg. <verse number="3" style="v" />Si Samwil diye miglipereng te timplu te Magbebaye ne Manama ne diye itahu ka Tahuanan te Kasabutan. Te kene pad egkapawe, te migsiha pad ka sulu te Manama, <verse number="4" style="v" />in-umew te Magbebaye ne Manama si Samwil te migkahi, “Samwil! Samwil!” Ne mig-inse sikandin, “Nekey-a ahalen?” <verse number="5" style="v" />Ne migpallahuy sikandin peendiye ki Ili ne mig-inse, “Mania te in-umew a nikeykew ahalen?”</para>
  <para style="p">Piru migtabak si Ili, “Ware ku umawa sikeykew. Libed kad lipereng.” Purisu miggendiyad e sikandin te sinabeng wey miggibat e.</para>
  <para style="p">
    <verse number="6" style="v" />Piru mig-abey e man-e mig-umew ka Magbebaye ne Manama ne migkahi, “Samwil!” Ne mig-enew si Samwil wey miggendiye ki Ili wey migkahi, “Mania ahalen te in-umew ad man-e nikeykew?”</para>
  <para style="p">Piru migkahi si Ili, “Tatu, ware ku umawa sikeykew. Libed kad lipereng.”</para>
  <para style="p">
    <verse number="7" style="v" />Te seini ne timpu, ware pad nekeila si Samwil te Magbebaye ne Manama tenged su ware pad migpakiglalag kandin ka Magbebaye ne Manama. <verse number="8" style="v" />Te igkatelu e ne peg-umew te Magbebaye ne Manama ki Samwil, mig-enew sikandin ne miggendiye ki Ili wey migkahi, “Mania ahalen te in-umew ad man-e nikeykew?”</para>
  <para style="p">Ne dutu, nasabut ni Ili ne ka Magbebaye ne Manama bes ka mig-umew te bate, <verse number="9" style="v" />sikan naa ka ingkahiyan din si Samwil, “Libed kad hibat wey ke eg-umawen ka eg-abayi, tabaka nu sikandin, ‘Lalag ka, Magbebaye ne Manama, su egpammineg a se suluhuanen nu.’ ” Sikan naa, miggendiyad e sikandin te sinabeng din wey miggibat e mig-abey.</para>
  <para style="s">Migpakita ka Manama ki Samwil</para>
  <para style="p">
    <verse number="10" style="v" />Ne migginguma ka Magbebaye ne Manama wey migsasindeg diye ne migpangumew iling te hun-a, “Samwil! Samwil!”</para>
  <para style="p">Ne migtabak si Samwil, “Lalag ka, Magbebaye ne Manama, su egpammineg a se suluhuanen nu.”</para>
  <para style="p">
    <verse number="11" style="v" />Ne migkahiyan te Magbebaye ne Manama si Samwil, “Mahaan kud e eggimuwa ka eggimuwen ku kayi te Israil. Ne egkaaldek iya ka langun ne egpakarineg kayi. <verse number="12" style="v" />Te sika ne aldew, eggimuwen kud e diye ki Ili ka langun ne ingkahi ku meyitenged te pamilya rin, bunsud te bunsuranan taman te katamanan. <verse number="13" style="v" />Ne ingkahiyan kud e sikandin te mahaan kud e egduseyi te ware egtamanan ka pamilya rin tenged te sale ne natahaan din ne iyan se imbaley-baley te me anak din ne lukes ka Manama, wey ware din sikandan tigkela. <verse number="14" style="v" />Sikan naa ka migsaad a diye te pamilya ni Ili ne kene iya egkaawe ka me sale dan te ware egtamanan pinaahi te pegpanubad wey ke halad naa.”</para>
  <para style="s">Innangenan ni Samwil si Ili te inlalag te Manama kandin</para>
  <para style="p">
    <verse number="15" style="v" />Ne miglipereng si Samwil taman te maselem. Te mig-enew rin e, inlukatan din ka me gumawan te baley te Magbebaye ne Manama. Naaldek si Samwil ne egnangen ki Ili te impakita te Manama kandin. <verse number="16" style="v" />Piru in-umew sikandin ni Ili ne migkahi, “Tatu, Samwil.”</para>
  <para style="p">Ne migtabak si Samwil, “Seini e red.”</para>
  <para style="p">
    <verse number="17" style="v" />Ne mig-inse si Ili, “Nekey-a ka inlalag te Magbebaye ne Manama keykew? Kene nu seini iheles keddi. Egdusaan ka te Magbebaye ne Manama te mangune-kune ke kene nu ignangen keddi ka langun ne inlalag din keykew.” <verse number="18" style="v" />Sikan naa ka innangenan e sikandin ni Samwil wey warad iya inneles din kandin. Ne migkahi si Ili, “Magbebaye ne Manama seeye, wey igpeyimu kandin ke nekey ka meupiya diye te kandin.”</para>
  <para style="p">
    <verse number="19" style="v" />Migtulin si Samwil ne migdumaan te Magbebaye ne Manama wey natuman iya ka langun ne inlalag din. <verse number="20" style="v" />Ne nakataha ka langun ne me Israilita puun te Dan peendiye te Birsiba ne malehet si Samwil ne prupita te Magbebaye ne Manama. <verse number="21" style="v" />Ne migpabulus migpakita ka Magbebaye ne Manama wey migpanengneng te pegkeetew rin ki Samwil diye te Silu pinaahi te pegpakiglalag kandin.</para>
  <chapter number="4" style="c" />
  <para style="nb">
    <verse number="1" style="v" />Ne nekeempet te intiru ne Israil ka lalag ni Samwil.</para>
  <para style="s">Ka pegkaahew te Tahuanan te Kasabutan</para>
  <para style="p">Te seeye ne timpu, migpakigbunu ka me Israilita te me Pilistihanun. Ne migkekampu ka me Israilita diye te Ibinisir wey diye degma migkekampu ka me Pilistihanun te Apik. <verse number="2" style="v" />Ne miglinya ka me Pilistihanun ka egpakig-ehet te me Israilita. Te egpabunbunuey e sikandan, natalu te me Pilistihanun ka me Israilita wey namatayan sikandan te hapit eghep-at ne libu ne etew diye te bunuanan. <verse number="3" style="v" />Te peg-uli te nasame ne me Israilita ne sundalu diye te kampu ran, migkahi e ka me igdatu te Israil, “Mania te intuhut te Magbebaye ne Manama ne natalu ki te me Pilistihanun? Eg-uyanen ta kayi ka Tahuanan te Kasabutan te Magbebaye ne Manama puun te Silu eyew egdumaan ki nikandin wey egluwasan puun te me kuntere ta.” <verse number="4" style="v" /><note caller="-" style="x"><char style="xo" closed="false">4:4: </char><char style="xt" closed="false">Iks 25:22.</char></note> Sikan naa ka migsuhu sikandan te me sundalu te peggendiye te Silu eyew te peg-angey te Tahuanan te Kasabutan te Magbebaye ne Manama ne maresen, ne migpinnuu diye te trunu rin elat-elat te daruwa ne larawan te kirubin ne diye te ampew te Tahuanan te Kasabutan. Ne migduma te migkuwa te Tahuanan te Kasabutan ka daruwa ne anak ni Ili, ne ensi Hupni wey si Pinihas.</para>
  <para style="p">
    <verse number="5" style="v" />Te pegkeuma te Tahuanan te Kasabutan te Magbebaye ne Manama diye te kampu, migmanguleyi e te heemeni ka langun ne me Israilita wey nawelwel ka tane. <verse number="6" style="v" />Te pegkarineg te me Pilistihanun te pegpanguleyi dan, migkahi e sikandan, “Nekey-a ka igpasabut te heemeni ne pegpanguleyi diye te kampu te me Hibruwanen?” Te pegkanengnengi ran ne diyad e te kampu ka Tahuanan te Kasabutan, <verse number="7" style="v" />nenaaldek e ka me Pilistihanun wey migkahi, “Due sabeka ne manama ne migginguma diye te kampu! Mekeyid-u-hid-u ki su ware de due neyitabu ne iling kayi bunsud pad dengan! <verse number="8" style="v" />Mekeyid-u-hid-u ki! Hentew naa ka egpakaluwas kanta puun te seini se maresen ne me manama? Seini ka me manama ne migpangimatey te me Ihiptuhanun pinaahi te langun ne klasi te karereetan diye te mammara ne inged ne kene egkeugpaan! <verse number="9" style="v" />Piru egpakannekal ki se me Pilistihanun wey igpapitew ta ka pegkalukes ta, su ke kene, egkeuripen te me Hibruwanen iling te uripen ta dengan sikandan. Igpapitew ta ka pegkalukes ta wey egpakig-ehet ki iya kandan.”</para>
  <para style="p">
    <verse number="10" style="v" />Sikan naa ka migpakig-ehet ka me Pilistihanun wey natalu ran ka me Israilita. Masalig amana ka nenammatey te sundalu te Israil. Namatayan sikandan te tatelu ne pulu ne libu (3,000) ne me sundalu wey namallahuy e peendiye te ugpaan dan ka nasame ne me Israilita. <verse number="11" style="v" />Ne naahew ka Tahuanan te Kasabutan te Manama wey namatey ka daruwa ne anak ni Ili ne ensi Hupni wey si Pinihas.</para>
  <para style="s">Ka pegkamatey ni Ili</para>
  <para style="p">
    <verse number="12" style="v" />Ne due sabeka ne etew ne egpuun te tribu ni Binhamin ne nakapallahuy puun te bunuanan wey nekeuma sikandin diye te Silu te sikan ded ne aldew. Inggisi din ka kumbale din wey intahuan din te tane ka ulu rin isip pegpakita te peglungku din. <verse number="13" style="v" />Te pegginguma rin, diye migpinpinnuu si Ili te pinnuuwan din diye te ilis te dalan ka egmemetmet diye te kewun-an su amana sikandin nalaggew te Tahuanan te Kasabutan. Te pegginguma te etew diye te siyudad, in-empet din e ihuhud ka neyitabu wey migpandalawit e ka langun te kaaldek. <verse number="14" style="v" />Te pegkarineg ni Ili te kahulub, mig-inse e sikandin, “Nekey-a ka igkewukag dan?” Ne migdagdahew miggendiye ka etew ki Ili eyew te pegpangguhud kandin. <verse number="15" style="v" />Ne siyam e ne pulu wey walu (98) ka idad ni Ili wey egpangalap-halap naan se pegtengteng din, sikan naa ka kene din e egpakameleg-meleg. <verse number="16" style="v" />Ne migkahiyan te etew si Ili, “Puun e pad te bunuanan. Migpallahuy a puun diye te seini ne aldew.”</para>
  <para style="p">Ne mig-inse si Ili, “Tatu, nekey-a ka neyitabu?”</para>
  <para style="p">
    <verse number="17" style="v" />Ne migtabak seeye se etew ne migpangguhud, “Natalu te me Pilistihanun ka me Israilita wey namallahuy e sikandan. Masalig ka nenammatey ne me sundalu ta wey lagkes ka daruwa ne me anak nu, ne ensi Hupni wey si Pinihas, wey naahew ka Tahuanan te Kasabutan.”</para>
  <para style="p">
    <verse number="18" style="v" />Te pegdawit te etew te Tahuanan te Kasabutan, neulug e si Ili ne nakaley-ang puun te pinnuuwan din diye te kakiliran te gumawan. Nahepu ka lieg din wey namatey e sikandin tenged su mabehat sikandin wey buyag e. Neyimu sikandin ne pangulu te Israil seled te hep-at ne pulu (40) ne leg-un.</para>
  <para style="s">Ka pegkapatey te asawa ni Pinihas</para>
  <para style="p">
    <verse number="19" style="v" />Te seeye ne timpu, egkaberes ka ambey ni Ili ne asawa ni Pinihas wey mahaan e eglesuti. Te pegkarineg din te guhuren ne naahew ka Tahuanan te Kasabutan wey namatey e ka anuhang din wey ka asawa rin, sahuhune ne egkasakitan sikandin. Miglesut ka bate piru subla ne masakit ka inggeram din te pegpalelesut. <verse number="20" style="v" />Te egkapatey e sikandin, ingkahiyan sikandin te me malitan ne mig-uyamu kandin, “Kene ka kaaldek su lukes ka anak nu.” Piru ware sikandin migtabak wey ke miglinga-linga naa. <verse number="21" style="v" />Ne ingngaranan din ki Ikabud<note caller="+" style="f"><char style="fr" closed="false">4:21 </char><char style="ft" closed="false">Ka igpasabut kayi te Hibruwanen: ware katelesan.</char></note> ka bate, te migkahi, “Warad e ka katelesan te Israil,” su naahew e ka Tahuanan te Kasabutan wey namatey e ka anuhang din wey ka iglukes din. <verse number="22" style="v" />Ne migkahi pad man-e sikandin, “Warad e ka katelesan te Israil su naahew ka Tahuanan te Kasabutan.”</para>
  <chapter number="5" style="c" />
  <para style="s">Ka peg-uyan te Tahuanan te Kasabutan diye te Asdud</para>
  <para style="p">
    <verse number="1" style="v" />Te pegkaahew e te me Pilistihanun te Tahuanan te Kasabutan te Manama, in-uyan dan e seini puun te Ibinisir peendiye te Asdud. <verse number="2" style="v" />Ne in-uyan dan seini diye te timplu te diyus-diyus dan ne si Dagun wey diye dan seini itahu te andang te larawan din. <verse number="3" style="v" />Te peggimata te me etew te Asdud te seup ne maselem, nakita ran ne nakalangkeb e ka larawan ni Dagun diye te tane diye te tangkaan te Tahuanan te Kasabutan te Magbebaye ne Manama. Sikan naa ka ingkuwa ran e ka larawan ni Dagun wey inlibed dan e itahu diye te natahuan kayi. <verse number="4" style="v" />Piru te peggimata ran te seup ne meselem, nakalangkeb e man-e ka larawan ni Dagun diye te tane diye te tangkaan te Tahuanan te Kasabutan te Magbebaye ne Manama. Ne ka ulu rin wey ka me belad din nenatempug e wey diyad nakatahu te gumawan. Ka lawa rin naan de ka nasame. <verse number="5" style="v" />Purisu ka me talagpanubad ni Dagun wey ka langun ne egseled diye te timplu rin diye te Asdud kenad e egdiek diye te gumawan taman kuntee.</para>
  <para style="s">Ka me siyudad ne inlegparan te Manama</para>
  <para style="p">
    <verse number="6" style="v" />Impatamtamanan legpari te Magbebaye ne Manama ka keet-etawan te Asdud wey ka marani ne me bariyu kayi. Impaantus din amana sikandan pinaahi te me lebag. <verse number="7" style="v" />Te pegkakita te me etew te Asdud te neyitabu, migkahi e sikandan, “Keilangan ne kene egpakatetahu kayi ka Tahuanan te Kasabutan te Manama te Israil su impaantus ki nikandin wey ka diyus-diyus ta ne si Dagun.” <verse number="8" style="v" />Purisu impeumew ran ka langun ne pangulu te me Pilistihanun wey mig-insaan, “Nekey-a ka eggimuwen ta te Tahuanan te Kasabutan te Manama te Israil?”</para>
  <para style="p">Ne migtabak sikandan, “Keilangan ne eg-uyanen seini diye te Gat.” Purisu in-uyan dan e ka Tahuanan te Kasabutan diye te Gat. <verse number="9" style="v" />Piru te diyad e seini te Gat, inlegparan e degma te Magbebaye ne Manama ka me etew te sika ne siyudad–kanakan ma wey se buyag. Nenaaldek amana sikandan su impalebahan ma sikandan te Magbebaye ne Manama. <verse number="10" style="v" />Sikan naa ka indulung dan e diye te Ikrun ka Tahuanan te Kasabutan te Manama, piru te igpaseled dan e seini diye Ikrun, migmanguleyi e ka keet-etawan diye, “In-uyan dan kayi te kanta ka Tahuanan te Kasabutan te Manama eyew te peggimatey kanta langun.” <verse number="11" style="v" />Sikan naa ka impeumew ran ka langun ne me pangulu te Pilistihanun wey migkahiyan, “Ipariyu niyu kayi ka Tahuanan te Kasabutan te Manama te Israil. Iuli niyu red seini diye te migpuunan kayi, su ke kene, egkengamatey ki langun.” Nakahi ran seeye su migbunsud man-e ka pegdusa te Manama te siyudad. Nenaaldek sikandan su masalig ma ka nenammatey. <verse number="12" style="v" />Ne impanlebahan ka me etew ne ware nenammatey wey nekeuma diye te langit ka pegpangananey ran te kandan ne me manama.</para>
  <chapter number="6" style="c" />
  <para style="s">Ka peg-uli te Tahuanan te Kasabutan</para>
  <para style="p">
    <verse number="1" style="v" />Te diye te me Pilistihanun ka Tahuanan te Kasabutan te Manama seled te pitu ne bulan, <verse number="2" style="v" />impeumew te pangulu te me Pilistihanun ka me talagpanubad wey ka me talagtagne wey ingkahiyan, “Nekey-a ka eggimuwen ta te Tahuanan te Kasabutan te Manama te Israil? Nangeni key ke egmenuwen ney te eg-uli seini diye te migpuunan kayi?”</para>
  <para style="p">
    <verse number="3" style="v" />Ne migtabak sikandan, “Ke ig-uli niyu ka Tahuanan te Kasabutan te Manama, parumeyi niyu seini te halad isip bayad te sale niyu. Ne egkengeulian kew wey egkatahaan niyu ke mania te egpabulus-bulusan kew nikandin te eglegpad.”</para>
  <para style="p">
    <verse number="4" style="v" />Ne mig-inse sikandan, “Nekey ne halad ne para te sale ka igpeuyan ney diye te kandin?”</para>
  <para style="p">Migtabak sikandan, “Lalimma ne timman ne bulawan ne impeiling te lebag wey lalimma ne timman ne bulawan ne impeiling te ambew sumale te kasalig te me pangulu te Pilistihanun tenged su nekeg-iling kew te me pangulu niyu ne nakaneem-neem te sika ne karereetan. <verse number="5" style="v" />Purisu himu kew te lawaran te me lebag wey te me ambew ne migdereet te nasud wey tahura niyu ka Manama te Israil su kema ke igsanggel rin e ka peglegpad kaniyu, te me manama niyu, wey te nasud niyu. <verse number="6" style="v" />Mania te makehal ka me ulu niyu iling te innimu te me Ihiptuhanun wey te Hari dan? Te pegkeimpus balbalaya sikandan te Manama, ware dan naa peyipanawa ka me Israilita? <verse number="7" style="v" />Sikan naa, andam kew te iyam ne kerumata wey daruwa ne inayan ne baka ne ware pad nasangeni te yuggu. Sangeni niyu seini te kerumata piru kene niyu iparuma kandan ka me nati ran. <verse number="8" style="v" />Ne kua niyu ka Tahuanan te Kasabutan te Magbebaye ne Manama wey irulan niyu te kerumata wey itahu niyu degma diye te andang kayi ka kehun ne intahuan te larawan ne me bulawan ne igparuma niyu isip halad ne bayad te sale. Ne peyipanawa niyu ka me baka wey balahara niyu re due ke hendei seini egpabaye. <verse number="9" style="v" />Piru pipitawa niyu seini, ke egpeendiye seini te tane te me Israilita ne diye egbaye te Bitsimis, ka Magbebaye ne Manama naa iya te Israil ka miggimu te dakel ne karereetan. Piru ke kene, egpakakahi ki te kene ne ka Magbebaye ne Manama te Israil ka miglegpad kanta, ke kene, neyitabu de due seini.</para>
  <para style="p">
    <verse number="10" style="v" />Ne innimu seini te me etew. Migkuwa sikandan te daruwa ne baka ne inayan wey insangenan dan seini te kerumata wey ingkulung dan ka me nati kayi. <verse number="11" style="v" />Ne indulan dan ka Tahuanan te Kasabutan te Magbebaye ne Manama diye te kerumata wey ka kehun ne intahuan te me bulawan ne impeiling te ambew wey me lebag. <verse number="12" style="v" />Ne migduritsu ka me baka diye te Bitsimis ne mig-ikul te dalan ne egmangnga-nga taheed te eggipanew sikandan. Ne ware suwey-suwey ran wey migsinundul kandan ka me pangulu te me Pilistihanun taman diye te katammanan te Bitsimis.</para>
  <para style="p">
    <verse number="13" style="v" />Te seini ne timpu, miggaani te trigu diye te napu ka me etew te Bitsimis. Te pegtenggak dan, nakita ran ka Tahuanan te Kasabutan. Ne nenaggale sikandan te pegkakita ran kayi. <verse number="14" style="v" />Ne nekeuma ka me baka ne migganuy te kerumata diye te kamet ni Huswi ne matig-Bitsimis wey migsanggel seini diye te kakiliran te dakel ne batu. Ne ingguhuhus e te me etew ka kerumata diye wey inggimatayan dan e ka me baka wey intutung isip igpanubad te Magbebaye ne Manama. <verse number="15" style="v" />Te ware dan pad seeye himuwa, impepamaneug pad te me Libita ka Tahuanan te Kasabutan wey ka kehun ne andang kayi ne intahuan te bulawan ne impeiling te ambew wey lebag wey in-untud dan e seeye diye te dakel ne batu. Te seeye ne aldew, mighalad pad man-e te egtutungen ka me etew wey migpanubad te Magbebaye ne Manama. <verse number="16" style="v" />Te pegkakita kayi te lalimma ne pangulu te me Pilistihanun, nanguli e sikandan diye te Ikrun te sika ne aldew.</para>
  <para style="s">Ka me bulawan ne impeiling te lebag</para>
  <para style="p">
    <verse number="17" style="v" />Ka tagse sabeka te lalimma ne bulawan ne impeiling te me lebag ne impeuyan te me Pilistihanun isip halad te me sale dan te Magbebaye ne Manama, para seeye te me siyudad ne Asdud, Gasa, Akilun, Gat, wey Ikrun. <verse number="18" style="v" />Ka me bulawan ne impeiling te me ambew, para seeye te me siyudad ne in-alad wey te nakalingut ne me bariyu ne ware alara ne immanduan te lalimma ne pangulu te me Pilistihanun. Ka dakel ne batu ne in-unturan te Tahuanan te Kasabutan diye te kamet ni Huswi diye te Bitsimis ka egpakapamalehet meyitenged kayi taman kuntee.</para>
  <para style="p">
    <verse number="19" style="v" />Ne due pitu ne pulu (70) ne etew ne impangimatayan te Magbebaye ne Manama diye te Bitsimis su migpitew ma sikandan te seled te Tahuanan te Kasabutan. Ne miglungku ka keet-etawan tenged te masalig ka impangimatayan te Magbebaye ne Manama diye te kandan.</para>
  <para style="s">Ka Tahuanan te Kasabutan diye te Kiryatiyarim</para>
  <para style="p">
    <verse number="20" style="v" />Sikan naa ka migkahi ka me etew diye te Bitsimis, “Hentew-a ka eleg ne egpakapamakey diye te tangkaan te Magbebaye, ka matulus ne Manama? Hendei te naa igpeuyan ka Tahuanan te Kasabutan te Magbebaye ne Manama eyew egpakapariyu seini kanta?” <verse number="21" style="v" />Sikan naa ka migpeuyan sikandan te suluhuanen diye te Kiryatiyarim eyew te pegkahi, “In-uli te me Pilistihanun ka Tahuanan te Kasabutan te Magbebaye ne Manama. Angaya niyu seini kayi wey uyana niyu due te kaniyu.”</para>
  <chapter number="7" style="c" />
  <para style="p">
    <verse number="1" style="v" />
    <note caller="-" style="x">
      <char style="xo" closed="false">7:1: </char>
      <char style="xt" closed="false">2Sam 6:2-4; 1Kru 13:5-7.</char>
    </note> Sikan naa ka in-angey e te me matig-Kiryatiyarim ka Tahuanan te Kasabutan te Magbebaye ne Manama wey in-uyan dan e seini diye te baley ni Abinadab ne diye te bubungan. Ne in-alam dan ka anak ni Abinadab ne si Ilisar eyew iyan egtanggu kayi.</para>
  <para style="s">Ka pegmandu ni Samwil te Israil</para>
  <para style="p">
    <verse number="2" style="v" />Miglihad ka daruwa ne pulu (20) ne leg-un bunsud te peg-uyan te Tahuanan diye te siyudad te Kiryatiyarim, wey te sika ne timpu, miglungku ka keet-etawan te Israil wey migbuyu te bulig diye te Magbebaye ne Manama.</para>
  <para style="p">
    <verse number="3" style="v" />Ne ingkahiyan ni Samwil ka langun ne etew te Israil, “Ke egpuun te pusung niyu ka peglibed niyu te Magbebaye ne Manama, engkeri niyud ka me manama ne lapu wey ka larawan ni Astarut. Ne ibehey niyud ka pusung niyu diye te Magbebaye ne Manama wey sikandin de simbaa niyu wey egluwasen kew nikandin puun te me Pilistihanun.” <verse number="4" style="v" />Ne in-engkeran e te me Israilita ka me Baal wey me Astarut dan wey iyan dan naan de insimba ka Magbebaye ne Manama.</para>
  <para style="p">
    <verse number="5" style="v" />Ne migkahi si Samwil, “Libulung kew langun se me Israilita diye te Mispa su eg-ampu a te Magbebaye ne Manama para kaniyu.” <verse number="6" style="v" />Sikan naa ka miglibulung sikandan diye te Mispa wey migsakug te weyig wey in-itis dan seini diye te tangkaan te Magbebaye ne Manama isip halad. Ne migpuasa sikandan te seeye ne aldew wey migkahi, “Nakasale key te Magbebaye ne Manama.” Ne iyan migmandu si Samwil te me Israilita diye te Mispa.</para>
  <para style="p">
    <verse number="7" style="v" />Te pegkarineg te me Pilistihanun ne miglibulung ka keet-etawan te Israil diye te Mispa, migtakereg e ka me pangulu ran eyew te peglusud te me Israilita. Te pegkarineg kayi te keet-etawan te Israil, nenaaldek e sikandan. <verse number="8" style="v" />Ne ingkahiyan dan si Samwil, “Kene ka sanggel ka eg-ampu te Manama ne Magbebaye ta eyew egluwasen ki nikandin puun te me Pilistihanun.” <verse number="9" style="v" />Sikan naa ka migkuwa si Samwil te karniru ne egsusu pad wey intutung din isip igpanubad te Magbebaye ne Manama. Migpangananey sikandin te Magbebaye ne Manama para te me Israilita wey intabak sikandin. <verse number="10" style="v" />Taheed te egpanubad pad si Samwil te egtutungen, migparani e ka me Pilistihanun eyew te peglusud kandan. Piru te sika ne aldew, impaluluhungan te amana ne makeseg te Magbebaye ne Manama ka me Pilistihanun wey nenaaldek sikandan wey nenekegsuwey. <verse number="11" style="v" />Ne migligkat e ka me Israilita puun te Mispa wey inlupug dan e ka me Pilistihanun taman diye te did-diralem te inged ne Bitkar.</para>
  <para style="s">Ka Ibinisir</para>
  <para style="p">
    <verse number="12" style="v" />Ne migkuwa si Samwil te batu wey impasasindeg din diye te elat-elat te Mispa wey te Hisana. Ne ingngaranan din seeye te Ibinisir<note caller="+" style="f"><char style="fr" closed="false">7:12 </char><char style="ft" closed="false">Ka igpasabut kayi te Hibruwanen: batu te pegbulig.</char></note> su migkahi sikandin, “Imbulihan ki te Magbebaye ne Manama taman kuntee.” <verse number="13" style="v" />Sikan naa ka natalu ka me Pilistihanun wey warad e sikandan mig-abey miglusud diye te inged te me Israilita tenged su ka Magbebaye ne Manama ma iya ka migpakig-ehet kandan taheed te neuyag pad si Samwil. <verse number="14" style="v" />Ne naawi e te me Israilita ka me siyudad ne naahew te me Pilistihanun puun te Ikrun peendiye te Gat wey ka langun ne me sakup kayi. Ne warad e degma migpeehetey ka me Israilita wey ka me Amurihanun.</para>
  <para style="p">
    <verse number="15" style="v" />Migmandu si Samwil te Israil te intiru ne umul rin. <verse number="16" style="v" />Tagse leg-un, eggipanew si Samwil eyew te pegleuy te Bitil, Gilgal, wey te Mispa eyew te pegmandu te me Israilita te sika ne me inged. <verse number="17" style="v" />Ne eg-uli sikandin diye te Rama su diye ma ka ugpaan din wey sikandin degma ka migmandu te me Israilita te sika ne inged. Ne miggimu degma sikandin te altar diye para te Magbebaye ne Manama.</para>
  <chapter number="8" style="c" />
  <para style="s">Ka pegbuyu te me Israilita te Hari</para>
  <para style="p">
    <verse number="1" style="v" />Te pegkabuyag e ni Samwil, innimu rin e ne me pangulu te intiru ne Israil ka daruwa ne anak din ne me lukes. <verse number="2" style="v" />Si Huwil ka ngaran te kakey wey si Abiya ka ngaran te hari. Sikandan ka me pangulu te Birsiba. <verse number="3" style="v" />Piru ware sikandan mig-ikul te batasan te amey ran, ke kene, nasi sikandan migsuwey tenged te seleppi. Migdawat sikandan te seleppi te heles de eyew te peggimu te seyyup ne peggukum.</para>
  <para style="p">
    <verse number="4" style="v" />Sikan naa, miglibulung ka langun ne igdatu te Israil wey nangendiye ki Samwil diye te Rama. <verse number="5" style="v" /><note caller="-" style="x"><char style="xo" closed="false">8:5: </char><char style="xt" closed="false">Diy 17:14.</char></note> Ne ingkahiyan dan sikandin, “Buyag kad e wey ware mig-ikul te batasan nu ka me anak nu. Purisu alam ka te Hari ne egmandu kanami iling te duma ne me nasud.” <verse number="6" style="v" />Ne miglungku si Samwil te pegkahi ran, “Behayi key te Hari eyew egmandu kanami.” Sikan naa ka mig-ampu sikandin te Magbebaye ne Manama. <verse number="7" style="v" />Ne ingkahiyan sikandin te Magbebaye ne Manama, “Tumana nu ka langun ne egbuyuen te keet-etawan keykew su kene ma ne sikeykew ka insamsamilian dan, ke kene, sikeddi ka insamsamilian dan isip Hari dan. <verse number="8" style="v" />Egsamsamilian ka degma nikandan iling te pegsamsamili dan dengan keddi. In-engkeran a nikandan wey migsimba te lein ne me manama bunsud pad te pegluwas ku kandan diye te Ihiptu taman kuntee. <verse number="9" style="v" />Sikan naa, tumana nu ka inhangyu dan keykew piru panpaneyi nu sikandan te mapahetpet wey pangguhuri nu te batasanen te Hari ne egmandu kandan.”</para>
  <para style="s">Ka me pegpaney-paney meyitenged te pegmandu te Hari</para>
  <para style="p">
    <verse number="10" style="v" />Sikan naa, impanugtul e ni Samwil ka langun ne inlalag te Magbebaye ne Manama diye te me etew ne migbuyu kandin te Hari. <verse number="11" style="v" />Ingkahiyan din sikandan, “Seini ka batasan te Hari ne egmandu kaniyu: egkuen din ka me anak niyu ne me lukes wey eggimuwen din sikandan ne me sundalu. Ne ka duma, eggimuwen din ne talag-uyan te me karwahi wey me talagpangudde, wey igpewun-a rin ka duma te me karwahi rin. <verse number="12" style="v" />Ne eg-alam sikandin te egpangulu te libu-libu ne sundalu wey te tiglalimma ne pulu (50) ne sundalu. Egdaru ka duma wey eggaani diye te kamet din, wey ka duma pad kandan eggimu te gamit te pegpakigbunu wey gamit te me karwahi rin. <verse number="13" style="v" />Egkuen din ka anak niyu ne me malitan eyew eggimuwen ne talaggimu te peemut, talagsusuba, wey talaggimu te paan. <verse number="14" style="v" />Egkuen din ka subla ne meupiya ne me kamet niyu, me parasan, wey me ulibuwan niyu. Ne igbehey rin seini te me suluhuanen din. <verse number="15" style="v" />Egkuen din pad iya man-e ka ikasapulu ne baad te trigu wey te paras niyu wey igbehey rin seini te me upisyal rin wey te me suluhuanen din. <verse number="16" style="v" />Egkuen din ka suluhuanen niyu ne me lukes wey me malitan wey ka amana ne meupiya ne me baka niyu, wey me asnu eyew eggamiten din para te himu rin mismu. <verse number="17" style="v" />Egkuen din ka ikasapulu te me ayam niyu wey egkeuripenen kew e nikandin. <verse number="18" style="v" />Te sika ne timpu, egpandalawit kew tenged te pegbayad-bayad te Hari ne in-alam niyu piru kene kew egdinehen te Magbebaye ne Manama.”</para>
  <para style="p">
    <verse number="19" style="v" />Piru ware migpammineg ki Samwil ka keet-etawan wey migkahi sikandan, “Kene! Egkeupian key te Hari ne egmandu kanami, <verse number="20" style="v" />su eyew egpekeiling key e te langun ne nasud ne due Hari ne egmandu wey egpangulu kanami te pegpakigbunu.” <verse number="21" style="v" />Te pegkarineg ni Samwil te langun ne inlalag te keet-etawan, inlalag din e degma seini diye te Magbebaye ne Manama. <verse number="22" style="v" />Ne ingkahiyan si Samwil te Magbebaye ne Manama, “Tumana nu ka igkeupii ran wey behayi nu te Hari.” Ne ingkahiyan ni Samwil ka keet-etawan te Israil, “Panguli kew e diye te tagse siyudad niyu.”</para>
  <chapter number="9" style="c" />
  <para style="s">Ka pegpakigkita ni Saul ki Samwil</para>
  <para style="p">
    <verse number="1" style="v" />Due sabeka ne etew ne egngaranan ki Kis ne kabuhalan ni Binhamin. Anak sikandin ni Abil, ne anak ni Sisur. Ne si Sisur anak ni Bikurat, ne anak ni Apiya ne kabuhalan ni Binhamin. Si Kis amana ne meyaman ne etew. <verse number="2" style="v" />Due anak ni Kis ne egngaranan ki Saul. Mateles sikandin ne kanakan wey ware egpekeiling te kateles din diye te Israil. Subla sikandin ne malangkew te langun su ka duma taman man de te pamanayen din.</para>
  <para style="p">
    <verse number="3" style="v" />Sabeka ne aldew, nalaag ka me asnu ni Kis, ne amey ni Saul. Sikan naa ka ingkahiyan din ka anak din ne si Saul, “Duruma ka te sabeka te me suluhuanen ne pamitawa niyu naa ka me asnu.” <verse number="4" style="v" />Ne diye migbaye sikandan te me bubungan te Ipraim wey diye te inged te Salisa piru ware dan nakita ka me asnu. Ne miggendiyad e man-e sikandan te inged te Saalim piru ware dan ded iya man-e nakita diye. Ne miglibed e sikandan, ne diye migbaye te inged te Binhamin piru ware dan nakita ka me asnu. <verse number="5" style="v" />Te pegginguma ran diye te inged te Sup, migkahiyan e ni Saul ka suluhuanen ne migduma kandin, “Eg-uli kid e su kema ke kenad ne asnu ka igkalaggew te amey ku, ke kene, sikante e ka igkalaggew rin.”</para>
  <para style="p">
    <verse number="6" style="v" />Piru migkahiyan sikandin te suluhuanen din, “Ke pa ma ahalen! Due etew te Manama te seini ne siyudad. Intahuran sikandin te me etew su egkatuman ma ka langun ne iglalag din. Eggendiye ki pad kandin su kema ke egkapanulu ki nikandin ke hendei ta egkakita ka me asnu.”</para>
  <para style="p">
    <verse number="7" style="v" />Ne mig-insaan ni Saul ka suluhuanen din, “Ke eggendiye ki, nekey naa ka egkeuyan ta diye te kandin? Naamin e ka pegkeen due te saku ta, ne warad igpakadasag ta te etew te Manama. Ne nekey naa ka igpakabehey ta kandin?”</para>
  <para style="p">
    <verse number="8" style="v" />Ne migtabak ka suluhuanen, “Due deisek ne pelata kayi te keddi wey igbehey ku seini diye te kandin eyew egnangenan ki nikandin ke hendei ta egkakita ka me asnu.” <verse number="9-11" style="v" />Ne ingkahiyan ni Saul ka suluhuanen din, “Meupiya. Ne egkuwa kid.” Sikan naa ka nangendiyad e sikandan te lungsud ne in-ugpaan te etew te Manama. Te pegtakereg dan e te bubungan peendiye te lungsud, due nasinug-ung dan ne me mengebay ne egmanakeru. Ne mig-insaan dan sikandan, “Duen ded te siyudad ka due egtanud?”</para>
  <para style="p">(Diye dengan te Israil, eggenendue ka eg-inse te Manama meyitenged te kasulbaran te prublima, “Eggendiye ki te due egtanud, su ka egngaranan kuntee te prupita, egngaranan dengan te due egtanud.”)</para>
  <para style="p">
    <verse number="12" style="v" />Ne migtabak ka me mengebay, “Uya, duen ded. Nasinundul niyu re iya sikandin. Iyal kew su sikan pad iya sikandin migginguma diye te siyudad tenged su egpanubad kuntee ka me etew diye te inged ne panubaranan. <verse number="13" style="v" />Te pegseled niyu te siyudad, egkakita niyud sikandin te kene pad sikandin egtakereg diye te bubungan eyew egkeen. Su kene egkeen ka me etew ne inninggat ke kene pad sikandin egginguma su keilangan ne egpepanalanginan din pad te Manama ka impanubad. Ke egtakereg kew sahuhune ne egkakita niyu sikandin.” <verse number="14" style="v" />Purisu miggendiyad e sikandan te siyudad. Te pegseled dan te siyudad, nasinug-ung dan e si Samwil ka eggendiyad te panubaran diye te ampew te bubungan.</para>
  <para style="p">
    <verse number="15" style="v" />Te aldew ne ware pad migginguma si Saul, impanengneng e te Manama si Samwil te miggenendue, <verse number="16" style="v" />“Te iling kayi ne uras kaaselem, due etew ne kabuhalan ni Binhamin ne egpeendiniyen ku te keykew. Itisi nu sikandin te lana eyew egkeyimu ne pangulu te keet-etawan ku ne Israil. Egluwasen din sikandan puun te me Pilistihanun su nakita ku ka me peg-antus dan wey narineg ku ka pegpangananey ran.”</para>
  <para style="p">
    <verse number="17" style="v" />Te pegkakita ni Samwil ki Saul, ingkahiyan e sikandin te Manama, “Seini ne etew ka innangen ku keykew ne egmandu te keet-etawan ku.” <verse number="18" style="v" />Ne migparani si Saul ki Samwil diye te gumawan te siyudad wey migkahi, “Egkaayun ne egpanuluen a nikeykew te baley te etew ne due egtanud?”</para>
  <para style="p">
    <verse number="19" style="v" />Ne migtabak ni Samwil, “Sikeddi iya ka due egtanud. Hun-a kad keddi diye te bubungan su lagpu ke pa keen keddi te seini ne aldew. Ne kaaselem te maselem, egnangenan ku sikeykew te langun ne due te suman-suman nu, ne egkataman, egpeyipanawen kud sikeykew. <verse number="20" style="v" />Kene kad kalaggew meyitenged te me asnu ne natateluan e ne nallaag su nakite e seeye. Hentew bes ka igkeupii te Israil? Kene naa ne sikeykew wey ke intiru naa ne pamilya te amey nu?” <verse number="21" style="v" />Ne migtabak si Saul, “Kabuhalan e re ni Binhamin, ka subla ne deisek ne tribu kayi te Israil. Ne ka pamilya ku kene ne impurtanti te langun ne pamilya te tribu ni Binhamin. Purisu, mania te ingkahiyan a nikeykew due?”</para>
  <para style="p">
    <verse number="22" style="v" />Ne induma ni Samwil si Saul wey ka suluhuanen din diye te maluag ne keenanan wey diye din ipapinnuu te pinnuuwan te me talahuren duma te me tatelu ne pulu (30) ne etew ne impanginggat. <verse number="23" style="v" />Ne ingkahiyan ni Samwil ka talaggilutu, “Uyana nu kayi ka sengegupal ne imparapig ku keykew.” <verse number="24" style="v" />Sikan naa ka ingkuwa te talaggilutu ka bubun duma te kalambuan kayi wey diye itahu te tangkaan ni Saul. Ne ingkahiyan ni Samwil si Saul, “Keena nu sika. Te pegpanginggat ku te me etew, intahahe kud sika eyew igpakeen keykew te seini ne sahakeen.”</para>
  <para style="p">Purisu migpakiglagpu si Saul duma ki Samwil. <verse number="25" style="v" />Te pegtupang dan puun te inged ne panubaranan peendiye te siyudad, duen e in-andam ne hibatanan diye te atep<note caller="+" style="f"><char style="fr" closed="false">9:25 </char><char style="ft" closed="false">Ka me atep diye te Israil, mapatag.</char></note> para ki Saul. Ne diye sikandin miglipereng.</para>
  <para style="s">Ka peg-itis ni Samwil ki Saul te lana</para>
  <para style="p">
    <verse number="26" style="v" />Te maselem-selem, in-umew ni Samwil si Saul, “Enew kad e su egpeyipanawen kud e sikaniyu.” Sikan naa ka mig-enew e si Saul ne migparumeey e sikandan ki Samwil ka miglihawang. <verse number="27" style="v" />Taheed te egpeendiyad e sikandan te katamanan te siyudad, ingkahiyan e ni Samwil si Saul, “Pewun-a nud ka suluhuanen nu wey sanggel ke pa dagdahew su egnangenan ku sikeykew te lalag te Manama.” Purisu miggun-e e ka suluhuanen.</para>
  <chapter number="10" style="c" />
  <para style="p">
    <verse number="1" style="v" />Ne migkuwa si Samwil te intahuan te lana wey in-itis din e seini diye te ulu ni Saul. Ne innarekan din e sikandin wey migkahiyan, “In-alam ka te Manama eyew egkeyimu ka ne pangulu te keet-etawan din ne Israil. Eghari ka te keet-etawan te Magbebaye ne Manama wey egluwasen nu sikandan puun te miglingut kandan ne me kuntere dan. Seini ka ilaan ne ka Magbebaye ne Manama ka mig-itis keykew te lana eyew egkeyimu ka ne pangulu te keet-etawan din: <verse number="2" style="v" />te peggipanew nu kuntee ne aldew, egpakasinug-ung ka te daruwa ne etew diye te lebeng ni Rakil diye te Silsa ne eletanan te inged ne Binhamin. Ne egnangenan ka nikandan te nakite e ka me asnu ne egpamitawen nu, ne sikeykew e ka igkalaggew te amey nu te migkahi, ‘Nekey-a ka eggimuwen ku te anak ku?’ <verse number="3" style="v" />“Te pegginguma nu diye te kayu ne matulus diye te Tabur, duen e man-e egkasinug-ung nu diye ne tatelu ne etew ne eggendiye te Bitil eyew egsimba te Manama. Ka sabeka kandan, mig-uyan te tatelu ne nati te kambing, ne ka ikarangeb, mig-uyan te tatelu ne timman ne paan, wey ka ikatelu, mig-uyan te binu ne diye itahu te laplap ne tahuanan. <verse number="4" style="v" />Eg-alumameen ka nikandan wey egbehayan ka te daruwa ne timman ne paan, ne egdawaten nu degma seini. <verse number="5" style="v" />Te pegkeimpus due, hendiye kad te Gibiya-Iluhim ne ingkekampuwan te me Pilistihanun. Te pegseled nu te siyudad, due egkasinug-ung nu ne sabeka ne punduk te me prupita ne diye egpuun te inged ne panubaranan. Ne egmange-ealpa sikandan, egmanetambur, egmamulendag, wey egmanguglung. Ne egpangguhud sikandan te impanengneng te Manama kandan. <verse number="6" style="v" />Ne sahuhune ne eglene ka panisingan te Magbebaye ne Manama due te keykew wey egpangguhud kad degma te lalag te Manama duma kandan, ne egkabalbalawan ka pegkeetew nu. <verse number="7" style="v" />Ne himuwa nu ka meupiya ne egkasuman-suman nu ke egkatuman e ka seini ne me ilaan due te keykew su egduma ka Manama keykew. <verse number="8" style="v" />Hun-a kad keddi diye te Gilgal. Egsundul a keykew eyew egpanubad te egtutungen wey eghalad para te keupianan. Tahari e naa seled te pitu ne aldew taman te egginguma a wey egnangenan ku sikeykew te eleg ne eggimuwen nu.”</para>
  <para style="p">
    <verse number="9" style="v" />Te peg-inniyug e ni Saul ki Samwil eyew eggipanew e, imbalbalawan e te Manama ka pusung din. Ne neyitabu iya ka langun ne ilaan te seeye ne aldew. <verse number="10" style="v" />Te pegginguma ran diye te Gibiya, insinug-ung e sikandan te sabeka ne punduk te me prupita. Ne dutu, sahuhune ne miglene ka panisingan te Manama diye ki Saul ne migpangguhud e degma sikandin te impanengneng te Manama kandin duma te seeye se me prupita. <verse number="11" style="v" />Te pegkakita te langun ne etew ne nekeila kandin dengan te miggimu sikandin dutu, migmein-inseey e sikandan, “Nekey-a ka neyitabu te anak ni Kis? Prupita bes e sikandin?” <verse number="12" style="v" /><note caller="-" style="x"><char style="xo" closed="false">10:12: </char><char style="xt" closed="false">1Sam 19:23-24.</char></note> Ne due etew diye ne migtabak kandan, “Hentew naa iya degma ka amey te sika se me prupita?” Purisu sika ka egpuunan te lalag ne, “Neyimu bes e degma ne prupita si Saul?” <verse number="13" style="v" />Te pegkeimpus ni Saul te migpangguhud te impanengneng te Manama kandin, miggendiyad e sikandin te inged ne panubaranan.</para>
  <para style="p">
    <verse number="14" style="v" />Te pegkeimpus dutu, nakita si Saul te anggam din wey mig-inse diye te kandin wey diye te suluhuanen din, “Hendei kew migpuun?”</para>
  <para style="p">Ne migtabak si Saul, “Migpammitew key te me asnu piru te nakamaan-maan key te kene ney e seeye egkakita, miggendiye key e ki Samwil.”</para>
  <para style="p">
    <verse number="15" style="v" />Ne mig-insaan e man-e si Saul te anggam din, “Egkaayun ne egnangenan a nikeykew ke nekey ka ingkahi ni Samwil keykew?”</para>
  <para style="p">
    <verse number="16" style="v" />Ne migtabak si Saul, “Innangenan key re nikandin te nakite e ka me asnu.” Piru ware din ipanugtul ka ingkahi ni Samwil ne egkeyimu rin ne Hari.</para>
  <para style="s">Si Saul ka in-alam ne Hari te me etew</para>
  <para style="p">
    <verse number="17" style="v" />Ne impeumew ni Samwil ka me etew eyew te peglibulung diye te tangkaan te Manama diye te Mispa. <verse number="18" style="v" />Ne migkahiyan din ka keet-etawan te Israil, “Seini ka ingkahi te Magbebaye ne Manama, ka Manama te Israil, ‘Impalihawang ku sikaniyu puun te Ihiptu wey inluwas ku sikaniyu puun te me Ihiptuhanun wey te langun ne migharian ne migdeeg-deeg kaniyu.’ <verse number="19" style="v" />Piru insamsamilian ad nikaniyu se Manama niyu ne migluwas kaniyu puun te langun ne me pegbayad-bayad wey me keyirapan. Ne migkahi kew, ‘Behayi key te Hari.’ Purisu libulung kew kuntee kayi te tangkaan ku te Magbebaye ne Manama sumale te tribu niyu, wey karumaan.”</para>
  <para style="p">
    <verse number="20" style="v" />Ne impeparani ni Samwil diye te kandin ka tagse tribu te Israil wey iyan naalam ka tribu ni Binhamin pinaahi te pegpintut-pintut. <verse number="21" style="v" />Ne impeparani rin e man-e diye te kandin ka tagse pamilya te tribu ni Binhamin wey iyan naalam ka pamilya ni Matri pinaahi red man-e te pegpintut-pintut. Ne puun te pamilya ni Matri iyan naalam si Saul ne anak ni Kis. Piru te impamitew ran e si Saul, ware sikandin diye. <verse number="22" style="v" />Sikan naa ka mig-inse sikandan te Magbebaye ne Manama ke hendei si Saul.</para>
  <para style="p">Ne migtabak ka Magbebaye ne Manama, “Miggeles sikandin due te me kasangkapan.”</para>
  <para style="p">
    <verse number="23" style="v" />Sikan naa ka migpamallahuy e sikandan ka egkuwa ki Saul diye. Te pegsasindeg din e diye te taliware te me etew, subla sikandin ne malangkew te langun, ne ka duma taman de te pamanayen din. <verse number="24" style="v" />Ingkahiyan ni Samwil ka me etew, “Seini ka etew ne in-alam te Magbebaye ne Manama. Ware egpekeiling kandin te langun ne etew.”</para>
  <para style="p">Ne migmanguleyi ka langun ne etew, “Egkeuyag ka Hari!”</para>
  <para style="p">
    <verse number="25" style="v" />Ne innangenan ni Samwil ka me etew te katenged wey katungdanan te Hari. Ne insulat din seini diye te baseen wey diye din itahu te tangkaan te Magbebaye ne Manama. Ne impeuli din e ka langun ne etew diye te me ugpaan dan. <verse number="26" style="v" />Ne mig-uli e degma si Saul diye te baley rin diye te Gibiya ne migdumaan te me bahani ne imbagget te Manama.<note caller="+" style="f"><char style="fr" closed="false">10:26 </char><char style="ft" closed="false">Te Hibruwanen: insamsam te Manama se me pusung.</char></note> <verse number="27" style="v" />Piru due me etew ne ware gulehud ne migkahi, “Egmenuwen naa te seini ne etew te egluwas kanta?” Ne in-ang-anggaan dan si Saul wey ware dan behayi te dasag. Piru migpeeneng-eneng de sikandin.</para>
  <chapter number="11" style="c" />
  <para style="s">Natalu ni Saul ka me Amunihanun</para>
  <para style="p">
    <verse number="1" style="v" />Ne miglusuran te Amunihanun ne si Hari Nahas duma te me sundalu rin ka inged ne Habis Gilyad wey inlingutan dan seini. Ne migkahiyan si Nahas te langun ne etew diye te Habis Gilyad, “Eggimu ki re te kasabutan wey egpasakup key e kaniyu.”</para>
  <para style="p">
    <verse number="2" style="v" />Piru migkahi si Nahas, “Eggimu e re te kasabutan kaniyu ke egsuhut kew ne egkulewuten ku ka igkakawanan ne mata niyu eyew egkeyilawan ka intiru ne Israil.”</para>
  <para style="p">
    <verse number="3" style="v" />Ne migkahi ka me pangulu diye te Habis Gilyad, “Behayi key pa te pitu ne aldew eyew te pegpataha kayi diye te intiru ne Israil. Ke ware egpakaluwas kanami ne eggural key e kaniyu.”</para>
  <para style="p">
    <verse number="4" style="v" />Te pegginguma te me suluhuanen diye te ugpaan ni Saul diye te Gibiya, impanengneng dan e diye te me etew ka ingkahi ni Nahas, ne puun due migpandalawit e ka me etew. <verse number="5" style="v" />Te seini ne timpu, sikan pad egginguma si Saul puun te kamet din ne migsinundul te me baka. Ne dutu, mig-inse sikandin, “Nekey-a ka neyitabu te me etew? Mania te migmaninehew sikandan?” Purisu impanugtulan dan e sikandin te guhuren te me etew ne egpuun diye te Habis Gilyad. <verse number="6" style="v" />Te pegkarineg kayi ni Saul, miglene e ka Panisingan te Manama diye te kandin wey migmangebel-ebel e ka langet din. <verse number="7" style="v" />Ne migkuwa sikandin te daruwa ne baka wey intadtad din seini. Ne impeuyan din e seini te me suluhuanen peendiye te intiru ne Israil ne egpakahiyen, “Iling kayi ka eggimuwen te baka te seeye se kene egduma ki Samwil wey ki Saul te egbubunu.”</para>
  <para style="p">Ne miggingumaan te kaaldek te Magbebaye ne Manama ka me Israilita, sikan naa ka migpakigsabeke e sikandan kandin. <verse number="8" style="v" />Inlibulung ni Saul ka me etew diye te Bisik: due tatelu ne gatus ne libu (300,000) ne etew ne egpuun te Israil wey tatelu ne pulu ne libu (30,000) ne etew ka egpuun te Huda. <verse number="9" style="v" />Ne impeuli dan e ka me suluhuanen diye te Habis Gilyad duma te seini ne lalag, “Nangeni niyu ka keet-etawan diye te egluwasen e kaaselem sikandan te kene pad egmeudtu.” Te nekeuli e diye te Habis Gilyad ka me suluhuanen, migpangguhuran dan e ka keet-etawan diye wey nenaggale amana sikandan. <verse number="10" style="v" />Ne ingkahiyan dan ka me Amunihanun, “Eggural key e kaaselem kaniyu wey himuwa niyud kayi te kanami ke nekey ka igkeupii niyu.”</para>
  <para style="p">
    <verse number="11" style="v" />Te seup ne aldew, imbaad e ni Saul ka me etew te tatelu ne punduk. Te eg-ukale e ka manuk, inlusuran dan e ka me Amunihanun diye te kampu ran wey impangimatayan dan e seini taman te meudtu. Ne nenekegsuwey namallahuy ka seeye se ware nammatey wey ware minsan daruwa kandan ne nekegduma.</para>
  <para style="s">In-abayan ipanengneng ne Hari si Saul</para>
  <para style="p">
    <verse number="12" style="v" />Ne ingkahiyan si Samwil te me etew, “Hentew-a seeye se migkahi, ‘Eghari bes ubag si Saul?’ Egpeendiniyen ta sikandan su eggimatayan ta.”</para>
  <para style="p">
    <verse number="13" style="v" />Piru migkahi si Saul, “Ware etew ne eggimatayan te kuntee ne aldew su inluwas te Magbebaye ne Manama ka Israil te seini ne aldew.” <verse number="14" style="v" />Ne ingkahiyan ni Samwil ka keet-etawan, “Kuwa kew e. Eggendiye ki te Gilgal su ig-abey ta igpanengneng ne si Saul, Hari ta.” <verse number="15" style="v" />Sikan naa ka nangendiyad te Gilgal ka langun ne etew wey innimu ran e ne Hari si Saul diye te tangkaan te Magbebaye ne Manama. Ne mighalad sikandan para te keupianan wey nahale amana si Saul wey ka keet-etawan te Israil.</para>
  <chapter number="12" style="c" />
  <para style="s">Ka pegpanaha-taha ni Samwil</para>
  <para style="p">
    <verse number="1" style="v" />Ne ingkahiyan ni Samwil ka me Israilita, “Intuman ku ka langun ne me hangyu niyu wey imbehayan ku sikaniyu te Hari ne egmandu kaniyu. <verse number="2" style="v" />Ne kuntee duen e Hari niyu ne egpangulu kaniyu. Meyitenged keddiey, migmandu a kaniyu bunsud pad te pegkabate ku taman kuntee. Piru buyag ad e wey ubanen e, wey derakel e degma ka me anak ku wey duma niyu iya mismu sikandan. <verse number="3" style="v" />Kuntee nangeni a ke nekey ka igpakarew-ey niyu keddi diye te tangkaan te Magbebaye ne Manama wey diye te tangkaan te Hari ne in-alam din. Duen naa ingkuwa ku ne asnu wey ke baka naa te senge etew? Duen naa inlimbungan ku wey ke indeeg-deeg ku naa? Migdawat e naa te seleppi te heles de eyew eggukum te kene ne eleg? Pamaleheti niyu ke nekeyimu a te iling dutu su ig-uli ku seeye kaniyu.”</para>
  <para style="p">
    <verse number="4" style="v" />Migtabak sikandan, “Ware ka migpanlimbung wey migdeeg-deeg kanami wey ware ka degma migkuwa te minsan nekey puun te senge etew.”</para>
  <para style="p">
    <verse number="5" style="v" />Ne ingkahiyan din sikandan, “Te seini ne aldew, egpakapamalehet ka Magbebaye ne Manama wey ka Hari ne in-alam din te ware nakita niyu ne seyyup ne neyimu ku.”</para>
  <para style="p">Ne migkahi sikandan, “Uya, egpakapamalehet sikandin.”</para>
  <para style="p">
    <verse number="6" style="v" />
    <note caller="-" style="x">
      <char style="xo" closed="false">12:6: </char>
      <char style="xt" closed="false">Iks 6:26.</char>
    </note> Ne ingkahiyan ni Samwil ka keet-etawan, “Ka Magbebaye ne Manama ka mig-alam ki Muwisis wey ki Aarun ne egkeyimu ne pangulu te kabuybuyahan niyu ne me Israilita, wey sikandin ka migpalihawang kandan puun te Ihiptu. <verse number="7" style="v" />Ne kuntee, pabulus kew sasindeg due te tangkaan te Magbebaye ne Manama, taheed te igpasuman-suman ku kaniyu ka langun ne meupiya ne neyimu te Magbebaye ne Manama kaniyu wey te kabuybuyahan niyu. <verse number="8" style="v" /><note caller="-" style="x"><char style="xo" closed="false">12:8: </char><char style="xt" closed="false">Iks 2:23.</char></note> Ne migpangananey ensi Hakub wey ka me anak din te Magbebaye ne Manama te diye sikandan te Ihiptu. Sikan naa ka impeuyan te Magbebaye ne Manama ensi Muwisis wey si Aarun ne iyan migpalihawang te me kabuybuyahan niyu puun te Ihiptu, wey ka migpeugpe kandan te seini ne inged. <verse number="9" style="v" /><note caller="-" style="x"><char style="xo" closed="false">12:9: a </char><char style="xt" closed="false">Tal 4:2; </char><char style="xo" closed="false">b </char><char style="xt" closed="false">Tal 13:1; </char><char style="xo" closed="false">c </char><char style="xt" closed="false">Tal 3:12.</char></note> Piru miglingawan dan ka Magbebaye ne Manama ran, sikan naa ka impatalu rin e sikandan ki Sisira, ka labew te sundalu ni Habin ne Hari te Hasur, wey te me Pilistihanun, wey te Hari te Muwab. <verse number="10" style="v" /><note caller="-" style="x"><char style="xo" closed="false">12:10: </char><char style="xt" closed="false">Tal 10:10-15.</char></note> Ne migpangananey sikandan te Magbebaye ne Manama ne migkahi, ‘Nakasale key su mig-engkeran ney sikeykew Magbebaye ne Manama, wey migpamakey key te me Baal wey te me Astarut. Piru luwasa key kuntee puun te me kuntere ney wey egpamakey key e keykew.’ <verse number="11" style="v" /><note caller="-" style="x"><char style="xo" closed="false">12:11: a </char><char style="xt" closed="false">Tal 7:1; </char><char style="xo" closed="false">b </char><char style="xt" closed="false">Tal 4:6; </char><char style="xo" closed="false">c </char><char style="xt" closed="false">Tal 11:29; </char><char style="xo" closed="false">d </char><char style="xt" closed="false">1Sam 3:20.</char></note> Ne impeuyan te Magbebaye ne Manama ensi Gidyun<note caller="+" style="f"><char style="fr" closed="false">12:11 </char><char style="ft" closed="false">Te Hibruwanen: Hirubaal.</char></note>, si Barak, si Hipta, wey sikeddi. Ne inluwas ney sikaniyu puun te me kuntere niyu ne miglingut kaniyu. Ne kuntee, warad igkaaldek niyu te peg-ugpe niyu. <verse number="12" style="v" /><note caller="-" style="x"><char style="xo" closed="false">12:12: </char><char style="xt" closed="false">1Sam 8:19.</char></note> Te pegkakita niyu ne eglusuran kew e ni Nahas ne Hari te me Amunihanun, migkahiyan ad e nikaniyu, ‘Egkeupian key te Hari ne egmandu kanami,’ minsan se ka Magbebaye ne Manama ka Hari niyu.</para>
  <para style="p">
    <verse number="13" style="v" />“Ne kuntee seinid e ka Hari ne in-alam niyu. Imbuyu niyu sikandin wey imbehey e sikandin kaniyu te Magbebaye ne Manama. <verse number="14" style="v" />Keupianan niyu ke igkaaldek niyu ka Magbebaye ne Manama, egpamakayen, wey egtumanen ka me suhu din, wey ke eg-ikulen niyu duma te Hari niyu ka Magbebaye ne Manama. <verse number="15" style="v" />Piru ke kene kew eg-ikul te Magbebaye ne Manama, wey ke kene kew egtuman te me suhu din, eglegparan kew nikandin wey ka Hari niyu. <verse number="16" style="v" />Purisu pabulus kew sasindeg wey pitawa niyu ka kein-inuwan ne eggimuwen te Magbebaye ne Manama due te tangkaan niyu. <verse number="17" style="v" />Tinggaani kuntee te trigu wey ware uran te seini ne timpu. Piru eg-umawen ku ka Magbebaye ne Manama ne egpaluluhung wey egpeuran su eyew egkanengnengan niyu kamemu ka karereetan ne neyimu niyu diye tangkaan te Magbebaye ne Manama pinaahi te pegbuyu niyu te Hari.”</para>
  <para style="p">
    <verse number="18" style="v" />Sikan naa, in-umew ni Samwil ka Magbebaye ne Manama. Purisu migpaluluhung wey migpeuran ka Magbebaye ne Manama te sika ne aldew wey nenaaldek-haldek ka langun ne etew te Magbebaye ne Manama wey ki Samwil. <verse number="19" style="v" />Ne ingkahiyan si Samwil te langun ne etew, “Ampu ka te Magbebaye ne Manama nu para te me suluhuanen nu su eyew kene key egkengamatey su intimulan ney ka sale ney pinaahi te pegbuyu ney te Hari.”</para>
  <para style="p">
    <verse number="20" style="v" />Ne migkahiyan ni Samwil ka keet-etawan, “Kene kew kaaldek. Minsan te nekeyimu kew te sika ne sale piru kene kew engked te Magbebaye ne Manama, ke kene, pamakaya niyu sikandin te intiru ne pusung niyu. <verse number="21" style="v" />Kene kew engked kandin tenged te ware karuan ne me diyus-diyus ne kene egpakabulig wey ke egpakaluwas naa kaniyu. <verse number="22" style="v" />Su kene egsamsamilian te Magbebaye ne Manama ka keet-etawan din tenged te mabantug ne ngaran din, su ingkahale din ka peggimu rin kaniyu ne keet-etawan din. <verse number="23" style="v" />Kena a iya egsanggel ne eg-ampu para kaniyu, su ke kene ku seini eggimuwen, egpakasala a te Magbebaye ne Manama. Ne egpanuluen ku sikaniyu te meupiya wey matareng ne dalan. <verse number="24" style="v" />Kaaldeki niyu re iya ka Magbebaye ne Manama wey pamakaya niyu te intiru ne pusung niyu. Sumsumana niyu ka nakita niyu ne me kein-inuwan ne inggimu rin para kaniyu. <verse number="25" style="v" />Piru ke egpabulus kew ne eggimu te sale, egkengareetan kew iya lagkes ka Hari niyu.”</para>
  <chapter number="13" style="c" />
  <para style="s">Ka pegdew-ey ni Samwil ki Saul</para>
  <para style="p">
    <verse number="1" style="v" />Tatelu ne pulu ne (30) leg-un ka idad ni Saul te timpu ne neyimu sikandin ne Hari te Israil wey mighari sikandin seled te hep-at ne pulu wey daruwa (42) ne leg-un.<note caller="+" style="f"><char style="fr" closed="false">13:1 </char><char style="ft" closed="false">Kene ne klaru ka numiru diye te malehet ne migpuunan.</char></note> <verse number="2" style="v" />Mig-alam si Saul te tatelu ne libu (3,000) ne etew puun te Israil. Ka daruwa ne libu (2,000), induma rin diye te Mikmas wey diye te bubungan te Bitil. Ka senge libu (1,000), imparuma rin ki Diyunatan diye te Gibiya ne sakup te Binhamin. Ne impeuli din e diye te tagse ugpaan dan ka duma ne me etew.</para>
  <para style="p">
    <verse number="3" style="v" />Inlusuran ni Diyunatan ka kampu te me Pilistihanun diye te Giba wey narineg seini te duma ne me Pilistihanun. Purisu, migsuhu si Saul ne egparahingen ka me trumpita te intiru ne Israil eyew te peglibulung te me Hibruwanen te pegbubunu. <verse number="4" style="v" />Narineg te langun ne Israilita ne natalu ni Saul ka pangulu te me Pilistihanun, ne egdumutan e sikandan te me Pilistihanun. Purisu, impeumew ka me sundalu eyew te peglibulung duma ki Saul diye te Gilgal.</para>
  <para style="p">
    <verse number="5" style="v" />Ne miglibulung ka me Pilistihanun eyew te pegbubunu te Israil: due tatelu ne pulu ne libu (30,000)<note caller="+" style="f"><char style="fr" closed="false">13:5 </char><char style="ft" closed="false">Te duma ne me baseen, tatelu ne libu (3,000) re.</char></note> ne karwahi ran, wey hen-em ne libu (6,000) ne etew ne migmangudde wey due me sundalu ne egpekeiling kasalig te pantad diye te ilis te weyig. Ne miggendiyad e sikandan te Mikmas, diye te igsile te Bitabin, wey diye dan e migkekampu. <verse number="6" style="v" />Te nakamaan-maan ka me sundalu te Israil te egkeenget-enget e sikandan su egkasegseg man-e sikandan te me kuntere dan, nangeles diye te me sulung, diye te me lungag, diye te me dalama, diye te me lebeng, wey diye te me mabbenes. <verse number="7" style="v" />Ne migmanlapas e ka duma te Weyig ne Hurdan peendiye te Gad wey diye te Gilyad.</para>
  <para style="p">Ne si Saul diye de mule te Gilgal wey migkelkel ka langun ne sundalu ne migduma kandin. <verse number="8" style="v" /><note caller="-" style="x"><char style="xo" closed="false">13:8: </char><char style="xt" closed="false">1Sam 10:8.</char></note> Ne migtetahad si Saul te pitu ne aldew diye te Gilgal sumale te ingkerew ni Samwil kandin, piru ware miggendiye si Samwil. Puun due, bunsud e egmemekegsuwey-suwey ka me sundalu ni Saul. <verse number="9" style="v" />Sikan naa ka migkahi e si Saul, “Uyana niyu kayi te keddi ka igpanubad ne egtutungen wey ka ighalad para te keupianan.” Ne impanubad din e ka egtutungen ne igpanubad. <verse number="10" style="v" />Te pegkeimpus e ni Saul te egpanubad, miggingume e si Samwil, sikan naa ka miglihawang e si Saul eyew te peg-alumama kandin. <verse number="11" style="v" />Ne mig-inse si Samwil, “Nekey-a ka innimu nu?”</para>
  <para style="p">Ne migtabak si Saul, “Te pegpitew ku ne egmemekegsuwey-suwey e ka me sundalu wey ware ka migginguma te kerew nu, wey nalibulung e ka me Pilistihanun diye te Mikmas, <verse number="12" style="v" />nakakahi a te, ‘Eglusuran ad iya kuntee te me Pilistihanun kayi te Gilgal, ne ware e re due nakapangananey te Magbebaye ne Manama.’ Sikan naa ka napehes a ne egpanubad te egtutungen ne igpanubad.”</para>
  <para style="p">
    <verse number="13" style="v" />Ne migkahiyan ni Samwil si Saul, “Keungelan ka innimu nu. Ware nu tumana ka insuhu keykew te Magbebaye ne Manama, ne Manama nu. Ke intuman nu seeye, egpaharien din perem ka kabuhalan nu te ware egtamanan diye te Israil. <verse number="14" style="v" /><note caller="-" style="x"><char style="xo" closed="false">13:14: </char><char style="xt" closed="false">Him 13:22.</char></note> Piru kenad e kuntee egpakapabulus ka migharian nu. Egpamitew e ka Magbebaye ne Manama te lein ne etew ne igkeupii rin ne eghari te keet-etawan din, tenged su ware nu tumana ka suhu din.”</para>
  <para style="p">
    <verse number="15" style="v" />Ne mig-awe e si Samwil diye te Gilgal wey miggendiyad e te inged ne Binhamin diye te Gibi. Ne inseel ni Saul ka me sundalu ne nasame diye te kandin wey me hen-em ne gatus (600) ka kasuluhan dan langun. <verse number="16" style="v" />Ne migkekampu diye te Giba ne sakup te Binhamin ensi Saul, si Diyunatan ne anak din, wey ka me etew rin, taheed te diye degma migkekampu ka me Pilistihanun te Mikmas. <verse number="17" style="v" />Ne due tatelu ne punduk te me Pilistihanun ne miglihawang puun te kampu ran eyew te pegpanlusud. Ka sabeka ne punduk, miggendiye te Upra diye te inged ne Suwal. <verse number="18" style="v" />Ka sabeka ne punduk, miggendiye te Biturun, wey ka sabeka ne punduk, miggendiye te katamanan te bubungan ne egpakapantew te napu te Sibuyim, ne lenged te mammara ne inged ne kene egkeugpaan.</para>
  <para style="p">
    <verse number="19" style="v" />Te seini ne timpu ware Israilita ne mannayab diye te intiru ne Israil tenged su ware tuhuti sikandan te me Pilistihanun su kema ke egmannayab sikandan te me kampilan dan wey me delreg. <verse number="20" style="v" />Sikan naa ka eggendiye ka langun ne Israilita te me Pilistihanun eyew te pegpakamanga te me daru ran, piku ran, wasey ran, wey me galab dan. <verse number="21" style="v" />Ne mahal ka bayad te pegpakamanga te daru, wasey, piku, wey delreg.<note caller="+" style="f"><char style="fr" closed="false">13:21 </char><char style="ft" closed="false">Te Hibruwanen: daruwa ne timman te pelata ka bayad te pegpakamanga te daru wey wasey. Ne tatelu ne timman te pelata ka bayad te pegpakamanga te piku wey delreg.</char></note> <verse number="22" style="v" />Sikan naa, ware kampilan wey delreg te me etew ni Saul wey te me etew ni Diyunatan te aldew te pegpabunbunuey, piru due mule engki Saul wey ki Diyunatan.</para>
  <para style="p">
    <verse number="23" style="v" />Ne miggendiye te migbangalug ne dalan te Mikmas ka sabeka ne punduk te me Pilistihanun eyew te pegbantey diye.</para>
  <chapter number="14" style="c" />
  <para style="s">Ka peglusud ni Diyunatan te me Pilistihanun</para>
  <para style="p">
    <verse number="1" style="v" />Sabeka ne aldew, migkahiyan ni Diyunatan ne anak ni Saul ka kanakan ne talag-uyan te panganiban din, “Kuwa kid. Eggendiye ki te kampu te me Pilistihanun ne seeye te talipag.” Piru ware din patahaa ka amey rin. <verse number="2" style="v" />Te seeye ne timpu, diye si Saul te diralem te kayu ne egngaranan te granada ne diye te Migrun ne marani te Gibiya. Ne hen-em ne gatus (600) ne sundalu ka me duma rin. <verse number="3" style="v" />Sabeka te duma ni Saul iyan si Ahiyas ne mig-uyan te ipud. Anak sikandin ni Ahitub ne suled ni Ikabud, ne anak ni Pinihas, ne anak ni Ili ne talagpanubad te Magbebaye ne Manama diye te Silu.</para>
  <para style="p">Ne ware nakataha ka me etew te miggipanew si Diyunatan. <verse number="4" style="v" />Due dalama te tagse kakiliran te dalan ne egbayaan enni Diyunatan peendiye te kampu te me Pilistihanun. Ka limang ne dalama, egngaranan te Busis wey ka limang ne dalama, egngaranan te Sini. <verse number="5" style="v" />Ne diye te igkahibang ne balabahan dapit te igsile ka sabeka ne dalama, marani te Mikmas. Ne diye degma te igkakawanan ne balabahan dapit te igsile ka sabeka ne dalama, marani te Gibi.</para>
  <para style="p">
    <verse number="6" style="v" />Ingkahiyan ni Diyunatan ka kanakan ne talag-uyan te panganiban din, “Kuwa kid. Eggendiye ki te kampu te me Pilistihanun ne ware migpalintutuu te Manama.<note caller="+" style="f"><char style="fr" closed="false">14:6 </char><char style="ft" closed="false">Te Hibruwanen: ware natulii.</char></note> Kema ke egbulihan ki te Magbebaye ne Manama, su ware egpakatigkel kandin te pegbehey kanta te kapanaluwan, minsan masalig ta wey ke deisek de.”</para>
  <para style="p">
    <verse number="7" style="v" />Ne migkahi ka talag-uyan te panganiban, “Himuwa nu ke nekey ka igkeupii nu, su egduma a keykew minsan nekey ka eggimuwen nu.”</para>
  <para style="p">
    <verse number="8" style="v" />Ne migkahi si Diyunatan, “Na, eggendiye kid wey egpakita ki kandan. <verse number="9" style="v" />Ke egkahiyan ki nikandan, ‘Tahari key due,’ ne diye ki re iya egsesasindeg te nalengeran ta wey kene ki egtakereg diye kandan. <verse number="10" style="v" />Piru ke egkahi sikandan, ‘Takereg kew kayi,’ egtakereg ki iya su sika ka ilaan ne imbehey e te Magbebaye ne Manama sikandan kanta.”</para>
  <para style="p">
    <verse number="11" style="v" />Purisu migpakita sikandan se daruwa diye te migbebantey ne me Pilistihanun. Ne migkahi ka me Pilistihanun, “Pitew kew! Due me Hibruwanen ne miglihawang puun te me lungag ne nangelesan dan.” <verse number="12" style="v" />Ne in-umew ensi Diyunatan wey ka duma rin te me Pilistihanun ne migbebantey te dalan te Mikmas ne migkahi, “Takereg kew kayi te kanami, su due igpapitew ney kaniyu.”</para>
  <para style="p">Ingkahiyan ni Diyunatan ka talag-uyan te panganiban din, “Iyal ka, sinundul ka keddi su imbehey e sikandan te Magbebaye ne Manama diye te Israil.” <verse number="13" style="v" />Ne migpangahapkap si Diyunatan wey migsinundul kandin ka talag-uyan te panganiban din. Indula ni Diyunatan ka me Pilistihanun wey nenapeled sikandan, wey impangimatayan e te talag-uyan te panganiban din. <verse number="14" style="v" />Te hun-a ne peglusud dan, daruwa ne pulu (20) ne etew ka napatey ran seled te me liware te teriyas ka kaluag. <verse number="15" style="v" />Ne newukag ka langun ne me sundalu ne Pilistihanun, ka seeye se diye te kampu, diye te kamet, wey ka seeye se me talagbantey, lagkes ka seeye se migmanlusud. Ne dutu, miglilinug e te makeseg wey nasublaan pad iya sikandan ne newukag.<note caller="+" style="f"><char style="fr" closed="false">14:15 </char><char style="ft" closed="false">Ka lein ne igpasabut te Hibruwanen iyan se, “Makaliyas-liyas ne impeuyan te Manama.”</char></note></para>
  <para style="s">Ka pegkatalu te me Pilistihanun</para>
  <para style="p">
    <verse number="16" style="v" />Ka me talagtameng ki Saul diye te Giba ne diye te inged ne Binhamin, nakakita te nenekegsuwey-suwey nenakapallahuy ka me Pilistihanun. <verse number="17" style="v" />Ne ingkahiyan ni Saul ka me sakup din, “Seela niyu ka me sundalu wey pitawa niyu ke hentew ka ware kayi.” Te naseel ran e, nanengnengan dan ne ware si Diyunatan wey ka talag-uyan te panganiban din. <verse number="18" style="v" />Ne ingkahiyan ni Saul si Ahiyas, “Uyana nu kayi ka Tahuanan te Kasabutan<note caller="+" style="f"><char style="fr" closed="false">14:18 </char><char style="ft" closed="false">Ka diye te sabeka ne sinulat, “Ipud” kene ne “Tahuan te Kasabutan.”</char></note> te Magbebaye ne Manama.” Te sika ne timpu, diye te me Israilita ka Tahunanan te Kasabutan. <verse number="19" style="v" />Taheed te migpakiglalag si Saul te talagpanubad, nanasnasian e ne newukag ka me Pilistihanun diye te kampu ran. Ne ingkahiyan ni Saul ka talagpanubad, “Warad e timpu te peg-inse te Manama!” <verse number="20" style="v" />Ne miglibulung ensi Saul wey ka me sundalu rin, wey nangipanew e sikandan ka egbubunu. Ne dutu, nakita ran ne amana nalibeg ka me Pilistihanun wey egmemekeg-uney-uney e egmemekegtibbas ka tagse sabeka. <verse number="21" style="v" />Te seini ne timpu, ka me Israilita ne diye migdapig te me Pilistihanun wey migduma diye te kampu ran, diyad man-e migdapig te me Israilita ne sakup ni Saul wey ni Diyunatan. <verse number="22" style="v" />Ne migpanalukun e degma te me Pilistihanun ka me Israilita ne nangeles diye te me bubungan te Ipraim, te narineg dan ne namallahuy e ka me Pilistihanun. <verse number="23" style="v" />Ne nakalihad pad diye te Bitabin ka egpabunbunuey. Ne inluwas te Magbebaye ne Manama ka me Israilita te seeye ne aldew.</para>
  <para style="s">Ka neneyitabu te pegkeimpus te pegpabunbunuey</para>
  <para style="p">
    <verse number="24" style="v" />Ne migmahuye ka keet-etawan te Israil te seeye ne aldew tenged te saad ni Saul ne miggenendue, “Egdilusen seeye se etew ne egkeen te kene pad egmarusilem, te kene e pad egpakasuli te me kuntere ku.” Purisu ware sabeka kandan ne migkeen te sika ne aldew. <verse number="25" style="v" />Ne nangendiye te katalunan ka langun ne etew wey due teneb ne nakita ran diye te tane. <verse number="26" style="v" />Piru ware minsan sabeka ne miggeram dutu tenged te kaaldek dan te saad ni Saul. <verse number="27" style="v" />Piru ware nakarineg si Diyunatan te saad te amey rin ne keilangan ne igpatuman te me etew, sikan naa ka indallut din te teneb ka pupul te tuked din wey inggeraman din seini. Ne dutu, migmanekal e sikandin. <verse number="28" style="v" />Ne migkahiyan sikandin te sabeka te me sundalu, “Migpehet-pehet pe ma migsesaad ka amey nu te me etew ne migkahi, ‘Egdilusen seeye se etew ne egkeen te seini ne aldew.’ ” Sika iya ka egpuunan ne migmagguye ka me etew.</para>
  <para style="p">
    <verse number="29" style="v" />Ne migkahi si Diyunatan, “Nakasamuk de te keet-etawan ka amey ku! Pitawa niyu, migmanekal ad e su miggeram e ma te deisek ne teneb. <verse number="30" style="v" />Ne meupiya pad ke nangeen ka me etew te seeye se nenaahew ran puun te me kuntere dan te seini ne aldew, wey masalig bu pad perem ka napatey ta ne me Pilistihanun.”</para>
  <para style="p">
    <verse number="31" style="v" />Te seeye ne aldew, impangimatayan dan ka me Pilistihanun puun te Mikmas peendiye te Ayalun. Ne dutu migmahuye e ka me etew. <verse number="32" style="v" />Sikan naa ka migmaag-ahawey e sikandan te nenaahew ran ne me karniru, me baka, wey impanggilang dan e seini. Ne ingkeen dan e ka ngalap ne duen pad langesa. <verse number="33" style="v" /><note caller="-" style="x"><char style="xo" closed="false">14:33: </char><char style="xt" closed="false">Hin 9:4; Lib 7:26-27; 17:10-14; 19:26; Diy 12:16,23; 15:23.</char></note> Ne due nakanangen ki Saul, “Nakasale ka keet-etawan diye te Magbebaye ne Manama pinaahi te pegkeen te ngalap ne due langesa.”</para>
  <para style="p">Ne migkahi si Saul, “Insupak niyu ka balaud. Paliliri a nikaniyu te dakel ne batu. <verse number="34" style="v" />Pangendiye kew te me etew wey kahii niyu te egpeuyanen ka tagse sabeka te baka rin wey karniru, wey igpahilang kandan kayi wey igpakeen. Ne kene kew himu te sale pinaahi te pegkeen te ngalap ne duen pad langesa.” Purisu ka tagse sabeka te seeye ne karusileman migmanguyan te ayam wey inggilang dan seini. <verse number="35" style="v" />Ne miggimu si Saul te altar para te Magbebaye ne Manama wey seeye ka hun-a ne altar ne innimu rin.</para>
  <para style="p">
    <verse number="36" style="v" />Ne migkahi si Saul, “Egtupangan ta egpanalukuni te marusilem ka me Pilistihanun wey eg-aminen ta sikandan egpangimatayi wey egpanguen ta ka langun ne kasangkapan dan taman te maselem.”</para>
  <para style="p">Ne migkahi sikandan, “Himuwa nu ke nekey ka insuman-suman nu ne meupiya.”</para>
  <para style="p">Piru migkahi ka talagpanubad, “Eg-inse ki pad te Manama.”</para>
  <para style="p">
    <verse number="37" style="v" />Ne mig-inse si Saul te Manama ne miggenendue, “Egtupangan ney naa egpanalukuni ka me Pilistihanun? Igpareeg nu naa sikandan kanami?” Piru ware migtabak ka Manama te sika ne aldew. <verse number="38" style="v" />Ne migkahi si Saul, “Hendini kew keddi, sikaniyu se langun ne pangulu te me sundalu, su egnengnengan ta ke nekey ne sale ka neyimu ta te seini ne aldew. <verse number="39" style="v" />Ne egpahunlibet a te manekal ne Magbebaye ne Manama ne migluwas te Israil ne eggimatayan iya seeye se nakasale, minsan pad ke ka anak ku ne si Diyunatan.” Piru ware sabeka te me etew ne migtabak kandin. <verse number="40" style="v" />Ne ingkahiyan din ka langun ne Israilita, “Duen kew sasindeg te limang wey kayi key degma egsesasindeg ki Diyunatan ne anak ku te limang.”</para>
  <para style="p">Ne ingkahiyan te me etew si Saul, “Himuwa nu ke nekey ka insuman-suman nu ne meupiya.”</para>
  <para style="p">
    <verse number="41" style="v" />
    <note caller="-" style="x">
      <char style="xo" closed="false">14:41: </char>
      <char style="xt" closed="false">Num 27:21; 1Sam 28:6.</char>
    </note> Purisu mig-ampu si Saul ne miggenendue, “E, Magbebaye ne Manama, ne iyan ka Manama te Israil, tabaka a nikeykew te eleg ne tabak.” Ne migpintut-pintut<note caller="+" style="f"><char style="fr" closed="false">14:41 </char><char style="ft" closed="false">Ka inggamit te pegpintut-pintut iyan ka “Urim” wey “Tumim” ne iyan ka me ngaran te daruwa ne matulus ne batu ne inggamit dengan te me talagpanubad te pegnengneng te igkeupii te Manama.</char></note> ensi Diyunatan wey si Saul wey sikandan ka naalam wey kene ne ka me etew. <verse number="42" style="v" />Ne migkahi si Saul, “Na, pintut-pintuta key ki Diyunatan.” Ne si Diyunatan ka naalam. <verse number="43" style="v" />Ne mig-insaan ni Saul si Diyunatan, “Nangeni a ke nekey ka innimu nu.”</para>
  <para style="p">Ne migtabak si Diyunatan, “Miggeram a te deisek ne teneb pinaahi te pupul te tukud ku. Egpatey ad bes iya seini.”</para>
  <para style="p">
    <verse number="44" style="v" />Ne migtabak si Saul, “Uya, egdusaan a perem te Magbebaye ne Manama te mangune-kune ke kene ka egkamatey, Diyunatan.”</para>
  <para style="p">
    <verse number="45" style="v" />Piru ingkahiyan te keet-etawan si Saul, “Eggimatayan bes mule si Diyunatan ne iyan nekeyimu te dakel ne kapanaluwan te Israil? Kene egkaayun! Migsaad key te manekal ne Magbebaye ne Manama ne ware minsan sabeka ne egkarutdut ne bulbul rin, su imbulihan ma sikandin te Manama te neyimu rin te seini ne aldew.” Purisu naluwas te keet-etawan si Diyunatan te iling kayi ne paahi.</para>
  <para style="p">
    <verse number="46" style="v" />Ne warad e migpabulus si Saul ka miglupug te me Pilistihanun, wey nanguli e ka me Pilistihanun diye te inged dan.</para>
  <para style="s">Ka peghari ni Saul wey te pamilya rin</para>
  <para style="p">
    <verse number="47" style="v" />Te timpu ne mighari si Saul te Israil, migbubunu din te langun ne kuntere din diye te lein-lein ne inged: diye te Muwab, diye te Amun, diye te Idumiya, wey te me Hari diye te Suba wey te me Pilistihanun. Ne minsan hendei sikandin egpakig-ehet, egpanalu iya sikandin. <verse number="48" style="v" />Ne mabulut ne migbubunu si Saul wey natalu rin ka me Amalikanhun wey inluwas din ka me Israilita puun te seeye se migmanulis kandan.</para>
  <para style="p">
    <verse number="49" style="v" />Ne ka me lukes ne anak ni Saul iyan ensi Diyunatan, si Isbi, wey si Malkisuwa. Ne ka me anak din ne me malitan iyan ensi Mirab, ka kakey wey si Mikal, ka hari. <verse number="50" style="v" />Ne iyan asawa ni Saul si Ahinuwam, ne anak ni Ahimaas. Ka pangulu te me sundalu ni Saul iyan si Abnir, ne anak te anggam din ne si Nir. <verse number="51" style="v" />Ka amey ni Saul, iyan si Kis; wey ka amey ni Abnir, iyan si Nir ne anak ni Abiyil.</para>
  <para style="p">
    <verse number="52" style="v" />Taheed te neuyag pad si Saul, due masumpit ne egpabunbunuey ne me Pilistihanun wey me Israilita. Ne egsundaluwen ni Saul ke due egkakita rin ne manekal ne etew wey ke mabulut naa.</para>
  <chapter number="15" style="c" />
  <para style="s">Ka pegdereet ni Saul te me Amalikanhun</para>
  <para style="p">
    <verse number="1" style="v" />
    <note caller="-" style="x">
      <char style="xo" closed="false">15:1: </char>
      <char style="xt" closed="false">1Sam 10:1.</char>
    </note> Ne ingkahiyan ni Samwil si Saul, “Sikeddiey ka impeendini te Magbebaye ne Manama eyew te peg-itis keykew te lana isip Hari te keet-etawan din, ne iyan ka me Israilita. Purisu pammineha nu seini se lalag ne egpuun te Magbebaye ne Manama ne Amana ne Maresen ne miggenendue, <verse number="2" style="v" /><note caller="-" style="x"><char style="xo" closed="false">15:2: </char><char style="xt" closed="false">Iks 17:8-14; Diy 25:17-19.</char></note> ‘Egdusaan ku ka me Amalikanhun tenged te peggepas dan te me Israilita te timpu te peglihawang dan puun te Ihiptu. <verse number="3" style="v" />Sikan naa, lusuri nu ka me Amalikanhun wey dereeti nu sikandan langun, lagkes ka langun ne diye te kandan. Pangimatayi nu ka me lukes, me malitan, me bate, wey ka me egsusu pad, ka me baka, me karniru, me kamilyu, wey ka me asnu.’ ”</para>
  <para style="p">
    <verse number="4" style="v" />Purisu impeumew ni Saul ka keet-etawan peendiye te Tilim wey inseel rin sikandan diye. Ne daruwa ne gatus ne libu (200,000) ne sundalu ka egpuun te Israil wey sapulu ne libu (10,000) ne sundalu ka egpuun te Huda. <verse number="5" style="v" />Ne miggendiye si Saul te siyudad te Amalik duma te me sakup din wey miggepas sikandan diye te beuhan ne weyre egkaweyihi ke tig-uran. <verse number="6" style="v" />Ne migkahiyan ni Saul ka me Kinihanun, “Pangawe kew, pariyu kew te me Amalikanhun su eyew kene ku sikaniyu iglagkes te egpangimatey duma kandan tenged su migpapitew kew te keupiya te langun ne Israilita te timpu ne miglihawang sikandan te Ihiptu.” Purisu migpariyu e ka me Kinihanun puun te Amalikanhun.</para>
  <para style="p">
    <verse number="7" style="v" />Ne natalu ni Saul ka me Amalikanhun puun te Habila taman te Sur ne diye dapit te igsile te Ihiptu. <verse number="8" style="v" />Ne indakep din si Agag ne Hari te me Amalikanhun, piru impangimatayan din ka langun ne etew rin pinaahi te kampilan. <verse number="9" style="v" />Ne ware himatayi ni Saul wey te me sundalu rin si Agag wey ka subla ne meupiya ne me karniru, me baka, wey ka mallambeg ne mananap, ka me nati te karniru, wey ka langun ne meupiya. Piru indereetan dan mule ka langun ne egkasamsamilian wey ka ware karuan.</para>
  <para style="s">Insamsamilian te Manama si Saul</para>
  <para style="p">
    <verse number="10" style="v" />Ne ingkahiyan te Magbebaye ne Manama si Samwil, <verse number="11" style="v" />“Nekegsendit a te innimu ku ne Hari si Saul su in-engkeran ad nikandin wey ware din e tumana ka me suhu ku.” Nabelu si Samwil wey mig-ampu te Magbebaye ne Manama te intiru ne marusilem. <verse number="12" style="v" />Te pegkapawe, migselem-selem mig-enew si Samwil eyew te pegpakiglalag ki Saul, piru due nakanangen kandin ne miggendiye si Saul te Karmil wey migmeg-untud-untud te me batu diye para te pegkeetew rin. Te nekeimpus e sikandin, miggendiyad e sikandin te Gilgal. <verse number="13" style="v" />Ne miggendiyaan ni Samwil si Saul. Te neumaan din e sikandin, migkahi e si Saul, “Egpanalanginan ka perem te Magbebaye ne Manama. Natuman kud e ka me suhu din.”</para>
  <para style="p">
    <verse number="14" style="v" />Ne migkahi si Samwil, “Mania te due egmammihi-mihi ne me karniru wey egmangnga-nga ne me baka?”</para>
  <para style="p">
    <verse number="15" style="v" />Migtabak si Saul, “Impanguyan sika te me sundalu puun te me Amalikanhun. Ware dan pangimatayi ka subla ne meupiya ne me karniru wey me baka su eyew igpanubad dan te Magbebaye ne Manama ne iyan ka Manama nu. Piru in-amin ney te egpangimatey ka duma.”</para>
  <para style="p">
    <verse number="16" style="v" />Ne ingkahiyan ni Samwil si Saul, “Peeneng-eneng ke pa! Egnangenan ku sikeykew te inlalag keddi te Magbebaye ne Manama ganna te marusilem.”</para>
  <para style="p">Ne migkahi si Saul, “Uya, nangeni a.”</para>
  <para style="p">
    <verse number="17" style="v" />Ne migkahi si Samwil, “Minsan se migsuman-suman ka ne kene ne impurtanti ka pegkeetew nu piru innimu ka te Magbebaye ne Manama ne pangulu pinaahi te peg-alam keykew isip Hari te me tribu te Israil. <verse number="18" style="v" />Insuhu ka te Magbebaye ne Manama te sabeka ne hipanawan. Migkahi sikandin, ‘Hipanew ka, gulaa nu te egpangimatey ka langun ne makasesale ne iyan ka me Amalikanhun. Bubunu ka kandan taman te egkaamin nu sikandan te egpangimatey.’ <verse number="19" style="v" />Piru mania te ware nu tumana ka Magbebaye ne Manama? Mania te nasi ka naalamlam ka migpanguwa te me kasangkapan dan? Mania te innimu nu seini se mareet diye te tangkaan te Magbebaye ne Manama?”</para>
  <para style="p">
    <verse number="20" style="v" />Ne migtabak si Saul, “Intuman ku ka Magbebaye ne Manama wey innipanawan ku ka insuhu din keddi. Inggule ku te egpangimatey ka me Amalikanhun wey indakep ku si Agag ne Hari dan. <verse number="21" style="v" />Piru nanguyan ka me sundalu te subla ne meupiya ne me karniru wey me baka puun te seeye se eleg ne egdereetan. In-uyan dan seini kayi te Gilgal su eyew igpanubad dan te Magbebaye ne Manama, ne iyan ka Manama nu.”</para>
  <para style="p">
    <verse number="22" style="v" />Ne migkahi si Samwil,</para>
  <para style="q1">“Subla naa ne egkahale ka Magbebaye ne Manama te igmanubad</para>
  <para style="q2">wey te me egtutungen ne igpanubad du te pegtuman kandin?</para>
  <para style="q1">Tantanuri nu ne me-meupiya pad ka pegtuman wey ka pegpammineg te Magbebaye ne Manama q2 du te igpanubad ne egtutungen wey te mallambeg ne lukes ne karniru.</para>
  <para style="q1">
    <verse number="23" style="v" />Su ka pegsukul te Magbebaye ne Manama</para>
  <para style="q1">egpekeiling te sale te pegpanlambus.</para>
  <para style="q1">Ka pegkamakehal te ulu</para>
  <para style="q2">egpekeiling te sale te pegsimba te me diyus-diyus.</para>
  <para style="q1">Tenged su insamsamilian nu ma ka lalag te Magbebaye ne Manama,</para>
  <para style="q2">insamsamilian kad degma nikandin isip Hari.”</para>
  <para style="p">
    <verse number="24" style="v" />Ne ingkahiyan ni Saul si Samwil, “Nakasala a su nasupak ku ka suhu te Magbebaye ne Manama wey seeye se me inlalag nu keddi, su naaldek a te me etew, purisu imparumdumaan ku sikandan. <verse number="25" style="v" />Purisu pasayluwe e re ubag nikeykew te me sale ku, wey dumeyi e red nikeykew eyew egsimbeen ku ka Magbebaye ne Manama.”</para>
  <para style="p">
    <verse number="26" style="v" />Ne ingkahiyan ni Samwil si Saul, “Kene ku egdumaan sikeykew su insamsamilian nu ma ka lalag te Magbebaye ne Manama, purisu insamsamilian kad degma te Magbebaye ne Manama isip Hari te Israil.”</para>
  <para style="p">
    <verse number="27" style="v" />
    <note caller="-" style="x">
      <char style="xo" closed="false">15:27-28: </char>
      <char style="xt" closed="false">1Sam 28:17; 1Har 11:30-31.</char>
    </note> Te peg-inniyug e ni Samwil eyew eggipanew e, inggen-genan ni Saul ka pulipusan te kumbale din wey nahisi seini. <verse number="28" style="v" />Ne migkahiyan sikandin ni Samwil, “Te seini ne aldew, in-awe e te Magbebaye ne Manama due te keykew ka migharian te Israil iling te peggen-gen nu te kumbale ku ne nahisi. Ne imbehey rin e seini diye te sabeka ne sumbaley nu ne me-meupiya pad keykew. <verse number="29" style="v" />Kene eg-uubat wey kene egkaalin ka suman-suman te ware egtamanan ne Manama te Israil su kene sikandin ne iling te etew ne egkaalin ka suman-suman.”</para>
  <para style="p">
    <verse number="30" style="v" />Ne migkahi si Saul, “Piru minsan pad nakasale a, tahuri e red diye te tangkaan te me igbuyag te keet-etawan ku wey diye te tangkaan te intiru ne Israil, wey dumeyi e red nikeykew eyew egsimbeen ku ka Magbebaye ne Manama ne iyan ka Manama nu.” <verse number="31" style="v" />Sikan naa ka migdumaan e ni Samwil si Saul, wey migsimba te Magbebaye ne Manama si Saul.</para>
  <para style="p">
    <verse number="32" style="v" />Ne migkahi si Samwil, “Uyana niyu kayi te keddi si Agag, ka Hari te me Amalikanhun.” Ne migparani si Agag diye te kandin ne ware ingkalaggew, wey migkahi sikandin diye te suman-suman din, “Malehet iya ne kena ad nikandan eggimatayan.” <verse number="33" style="v" />Piru migkahi si Samwil, “Nawaraan ka me malitan te me anak dan tenged te pegpangimatey nu pinaahi te kampilan, ne puun due, egkawaraan degma te anak ka iney nu.” Ne intadtad e ni Samwil si Agag diye te tangkaan te Magbebaye ne Manama diye te Gilgal.</para>
  <para style="p">
    <verse number="34" style="v" />Te pegkeimpus kayi, miggendiyad e si Samwil te Rama. Ne si Saul mig-uli e degma diye te baley rin diye te Gibiya. <verse number="35" style="v" />Ne warad mig-abey migpakigkita si Samwil ki Saul taman te migpatey e sikandin piru miglungku sikandin te neyitabu ki Saul. Ne nekegsendit ka Magbebaye ne Manama ne innimu rin ne Hari te Israil si Saul.</para>
  <chapter number="16" style="c" />
  <para style="s">Ka peg-itis ki Dabid te lana isip Hari</para>
  <para style="p">
    <verse number="1" style="v" />Ne mig-inse ka Magbebaye ne Manama ki Samwil, “Mamenu-a kaluhey ka peglungku nu tenged te pegsamsamili ku ki Saul isip Hari? Hipenua nu te lana ka sungey ne tahuanan te lana wey hendiye ka te Bitlihim diye ki Hisi su in-alam ku ne Hari ka sabeka te me anak din.”</para>
  <para style="p">
    <verse number="2" style="v" />Ne migkahi si Samwil, “Egmenuwen ku te eggendiye? Su ke egkanengnengan seini ni Saul, eggimatayan a nikandin!”</para>
  <para style="p">Piru migkahiyan sikandin te Magbebaye ne Manama, “Uyan ka te nati ne baka wey ke eg-insaan ka, kahii nu te, ‘Miggendini a eyew te pegpanubad te mananap ne egtutungen para te Magbebaye ne Manama.’ <verse number="3" style="v" />Ne hinggata nu si Hisi ne egtambung te pegpanubad wey egnangenan ku sikeykew te eggimuwen nu. Itisi nu te lana ka etew ne in-alam ku ne egkeyimu ne Hari.”</para>
  <para style="p">
    <verse number="4" style="v" />Intuman ni Samwil seeye se ingkahi te Magbebaye ne Manama. Te pegginguma rin diye te Bitlihim, ingkelkel ka me igdatu te lungsud te pegsinug-ung kandin wey mig-inse, “Keupianan naa ka innendini nu kanami?”</para>
  <para style="p">
    <verse number="5" style="v" />Ne migkahi sikandin, “Uya, miggendini a eyew te pegpanubad te mananap ne egtutungen para te Magbebaye ne Manama. Matulusa niyu ka pegkeetew niyu wey duma kew keddi te egpanubad.” Ne immatulus din degma ensi Hisi wey ka me anak din, wey inninggat din sikandan ne egduma te egpanubad.</para>
  <para style="p">
    <verse number="6" style="v" />Te pegginguma ran, nakita ni Samwil si Ilyab wey migkahi sikandin diye te suman-suman din, “Sikandin en iya ka in-alam te Magbebaye ne Manama ne egkeyimu ne Hari.” <verse number="7" style="v" />Piru migkahiyan si Samwil te Magbebaye ne Manama, “Kene ka pitew te ulaula rin wey te kalayat din su insamsamilian ku sikandin. Ka egpitawen ku kene ne iling te egpitawen te etew su ka egpitawen te etew iyan ka peglelawa piru ka egpitawen te Magbebaye ne Manama, iyan ka pusung.”</para>
  <para style="p">
    <verse number="8" style="v" />Ne in-umew ni Hisi ka anak din ne si Abinadab wey diye din ipabaye te tangkaan ni Samwil. Ne migkahi si Samwil, “Kene degma ne sikandin ka in-alam te Magbebaye ne Manama.” <verse number="9" style="v" />Ne impalihad e man-e ni Hisi si Sama diye te tangkaan ni Samwil. Ne migkahi red man-e si Samwil, “Kene ne sikandin ka in-alam te Magbebaye ne Manama.” <verse number="10" style="v" />Impalihad ni Hisi diye te tangkaan ni Samwil ka pitu te me anak din wey migkahi si Samwil, “Ware kayi te kandan ka in-alam te Magbebaye ne Manama.” <verse number="11" style="v" />Ne mig-inse ni Samwil ki Hisi, “Seini re iya ka me anak nu?”</para>
  <para style="p">Migtabak si Hisi, “Duen pad kinaarian piru migtameng sikandin te karniru.”</para>
  <para style="p">Ne migkahiyan ni Samwil si Hisi, “Ipaangey nu sikandin su kene ki egpaminnuu eyew egkeen ke kene sikandin egginguma.” <verse number="12" style="v" />Sikan naa ka impaangey e ni Hisi ka kinaarian. Malalab-lalab sikandin, mateles ka mata rin, wey mateles sikandin ne egpitawen. Ne migkahiyan te Magbebaye ne Manama si Samwil, “Sasindeg ka. Itisi nu sikandin te lana, su sikandin ka in-alam ku.” <verse number="13" style="v" />Ne ingkuwa ni Samwil ka sungey ne intahuan te lana wey in-itisan din si Dabid diye te tangkaan te me suled din. Ne sahuhune ne miglene ka Panisingan te Magbebaye ne Manama diye te kandin wey migpalunggehaat seini diye kandin te seeye ne aldew. Ne mig-uli e si Samwil diye te Rama.</para>
  <para style="s">Ka peg-angey ni Saul ki Dabid</para>
  <para style="p">
    <verse number="14" style="v" />Te seini ne timpu, mig-awe e ka Panisingan te Magbebaye ne Manama diye ki Saul wey egginhinaalreken e sikandin te mareet ne panisingan ne egpuun te Magbebaye ne Manama. <verse number="15" style="v" />Ne migkahiyan si Saul te me suluhuanen din, “Mahal ne Hari, iyan egginhinaalrek keykew ka sabeka ne mareet ne panisingan ne egpuun te Magbebaye ne Manama. <verse number="16" style="v" />Purisu, tuhuti key ne egpammitew te etew ne egkateu ne eg-ealpa. Ne emun ke egginaalreken ka te mareet ne panisingan ne egpuun te Magbebaye ne Manama, eg-ealpe e ka sika ne etew wey egmeupiye e ka eggeramen nu.”</para>
  <para style="p">
    <verse number="17" style="v" />Purisu migkahi si Saul, “Ne uya, pamitawi a te etew ne amana egkateu ne eg-ealpa wey uyana niyu sikandin kayi.”</para>
  <para style="p">
    <verse number="18" style="v" />Ne sabeka te me kanakan ka migkahi, “Nakanengneng a te due sabeka te me lukes ne anak ni Hisi ne matig-Bitlihim ne egkateu ne eg-ealpa. Mabulut sikandin ne bahani, meupiya ne eglalag, mateles ne egpitawen, wey migduma kandin ka Magbebaye ne Manama.”</para>
  <para style="p">
    <verse number="19" style="v" />Purisu migpeuyan te me etew si Saul diye ki Hisi eyew te pegkahi, “Ipeendini nu si Dabid ne anak nu, ka talagtanggu te me karniru.” <verse number="20" style="v" />Ne migkuwa si Hisi te sabeka ne asnu wey indulanan din seini te paan wey te sabeka ne puntil ne binu, wey sabeka ne nati te kambing. Ne impeuyan din e seini ki Dabid diye ki Saul. <verse number="21" style="v" />Miggendiye si Dabid ki Saul wey migtrabahu diye te kandin. Ingkeupii amana sikandin ni Saul wey innimu sikandin ne talag-uyan te panganiban din. <verse number="22" style="v" />Ne impanengneng ni Saul si Hisi te seini ne lalag, “Tuhuti nu ne egpalunggehaat pad si Dabid ne egtrabahu kayi te keddi su nahale a kandin.” <verse number="23" style="v" />Ne eg-ealpa si Dabid tagse egginaalreken si Saul te mareet ne panisingan ne egpuun te Magbebaye ne Manama. Sikan naa ka egkaalipaspasan si Saul wey egmeupiya ka eggeramen din. Ne eg-awe e diye te kandin ka mareet ne panisingan.</para>
  <chapter number="17" style="c" />
  <para style="s">Ka peghanggat ni Gulayat te me Israilita</para>
  <para style="p">
    <verse number="1" style="v" />Te seini ne timpu, miglibulung ka me sundalu te me Pilistihanun diye te Suku ne sakup te Huda eyew te pegbubunu. Diye sikandan migkekampu te Ipisdamin ne elat-elat te Suku wey te Asika. <verse number="2" style="v" />Ne miglibulung degma ensi Saul wey ka me sundalu te Israil wey migkekampu diye te bangalug te Ila, wey migpangandam eyew te pegbubunu te me Pilistihanun. <verse number="3" style="v" />Ne nekegtalipag ka me Pilistihanun wey ka me Israilita. Ne due napu diye te eletanan dan.</para>
  <para style="p">
    <verse number="4" style="v" />Ne due sabeka ne etew ne miglihawang puun te kampu te me Pilistihanun ne egngaranan ki Gulayat ne matig-Gat. Meupiya sikandin ne egpakig-ehet wey me tatelu ne mitrus ka kalayat din. <verse number="5" style="v" />Mighihilmit sikandin te burunsi wey due degma burunsi ne inhagpi rin te kumeng din ne me lalimma ne pulu wey pitu (57) ne kilu ka kabehat. <verse number="6" style="v" />Ne insaluuban din degma te burunsi ka me lisen din wey migsel-ey sikandin te pungyal ne burunsi. <verse number="7" style="v" />Mabehat ka delreg din wey makepal, wey putew se pupul kayi ne due me pitu ne kilu se kabehat. Ne miggun-a kandin ka talag-uyan te kalasag din. <verse number="8" style="v" />Migsasindeg sikandin wey migpanguleyian din ka me Israilita, “Mania te seini kew eyew te pegpakigbunu? Sabeka a ne Pilistihanun ne bahani wey sikaniyu me suluhuanen kew re ni Saul. Alam kew te sabeka ne etew eyew egpakig-ehet keddi! <verse number="9" style="v" />Ke egpekeyimu sikandin ne egpakig-ehet keddi wey egkapatey a nikandin, egkeyimu key e ne me suluhuanen niyu. Piru ke egkatalu ku sikandin wey egkapatey, egkeyimu kew e ne me suluhuanen ney wey egpamakey kanami.” <verse number="10" style="v" />Ne migkahi si Gulayat, “Inhanggat ku ka me sundalu te Israil kuntee. Ipeendini niyu ka sabeka ne etew ne egpakig-ehet keddi.” <verse number="11" style="v" />Te pegkarineg dutu ni Saul wey te langun ne me Israilita, nangelkel e sikandan langun wey nenaaldek amana.</para>
  <para style="s">Si Dabid wey si Gulayat</para>
  <para style="p">
    <verse number="12" style="v" />Si Dabid anak te matig-Iprata ne egngaranan ki Hisi ne diye mig-ugpe te Bitlihim ne sakup te Huda. Due walu ne anak din ne me lukes. Te peghari ni Saul, buyag din e amana. <verse number="13" style="v" />Ne migduma ki Saul ka tatelu ne kakey te me anak ni Hisi diye te bunuanan. Sikandan ensi Ilyab ka kinakakayan, si Abinadab ka igkarangeb, wey si Sama ka igkatelu. <verse number="14" style="v" />Ne si Dabid ka kinaariyan. Ne taheed te egduma ki Saul te egbubunu ka tatelu ne kakey ni Dabid, <verse number="15" style="v" />eg-uli-uli de mule sikandin puun ki Saul diye te Bitlihim eyew te pegtanggu te me karniru te amey rin.</para>
  <para style="p">
    <verse number="16" style="v" />Ne inhanggat ni Gulayat ka me Israilita te tagse aldew wey marusilem seled te hep-at ne pulu (40) ne aldew.</para>
  <para style="p">
    <verse number="17" style="v" />Ne ingkahiyan ni Hisi ka anak din ne si Dabid, “Kua nu seini se me liware te saku ne trigu ne insandag wey sapulu ne timman ne paan wey dagdahawi nu uyana diye te me suled nu diye te kampu. <verse number="18" style="v" />Uyana nu degma seini se sapulu ne timman ne egkakeen ne egngaranan te kisu diye te pangulu te sundalu, wey pangemustaa nu degma ka peg-ugpe te me suled nu. Te peg-uli nu, uyan ka te minsan nekey ne egpamalehet ne meupiya red sikandan. <verse number="19" style="v" />Diye kuntee te bangalug te Ila ensi Saul wey ka me suled nu, wey ka langun ne sundalu te Israil, ka egpakigbunu te me Pilistihanun.”</para>
  <para style="p">
    <verse number="20" style="v" />Purisu te seup ne aldew, migselem-selem mig-enew si Dabid wey inggaat din ka me karniru diye te sabeka ne talagtameng, wey miggipanew rin e ne in-uyan din ka egkakeen sumale te insuhu ni Hisi kandin. Te pegginguma rin diye te kampu te me Israilita, egligwang e ka me sundalu ne migmanguleyi eyew te pegbubunu. <verse number="21" style="v" />Ne migpatangkeey e ka me Israilita wey ka me Pilistihanun ne andam e ne egpabunbunuey. <verse number="22" style="v" />Ne inggaat ni Dabid ka inuyanan din diye te talagtameng te me kasangkapan wey migpallahuy diye te migluyud ne me sundalu eyew te pegpangemusta te me suled din. <verse number="23" style="v" />Taheed te migpakiglalag pad sikandin kandan, mig-awe e mule puun te punduk te me sundalu si Gulayat, ka Pilistihanun ne bahani ne matig-Gat wey inhanggat din e man-e ka me Israilita, wey narineg seeye ni Dabid. <verse number="24" style="v" />Te pegkakita te me Israilita ki Gulayat, amana sikandan nenaaldek wey namallahuy e. <verse number="25" style="v" />Ne migmalalahey sikandan ne miggenendue, “Nakita niyu sika se etew ne egpatakereg? Migtakereg iya sikandin eyew te peghanggat te me Israilita. Ne egbehayan te Hari te dakel ne karatuan ka seeye se egpakapatey kandin wey igpaasawa rin pad kandin ka anak din ne malitan. Ne kene pad iya man-e egpabayaren te buwis te Israil ka pamilya te amey rin.”</para>
  <para style="p">
    <verse number="26" style="v" />Ne mig-inse si Dabid te etew ne diye te marani rin, “Nekey-a ka igdasag te seeye se etew ne egpakapatey te sika ne Pilistihanun wey egpakaluwas te Israil puun te pegkeyilew? Hentew-a sika se Pilistihanun ne ware migmalintutuu te Manama<note caller="+" style="f"><char style="fr" closed="false">17:26 </char><char style="ft" closed="false">Te Hibruwanen: luep.</char></note> ne migpanghanggat te sundalu te Manama ne ware kapatayan?” <verse number="27" style="v" />Ne innangenan sikandin te me etew meyitenged te dasag ne egkarawat te seeye se etew ne egpakapatey ki Gulayat.</para>
  <para style="p">
    <verse number="28" style="v" />Ne nabelu amana si Ilyab, ka kinakakayan ne suled ni Dabid te pegkarineg te migpakiglalag sikandin te me etew. Ne migkahiyan din si Dabid, “Mania te miggendini ka? Hentew ka inggaatan nu te pila-pila ne karniru ta diye te inged ne mariyu te siyudad? Nakanengneng a te pegkahambug nu, wey te kareet te suman-suman nu. Miggendini ke re eyew te pegpitew te pegpabunbunuey.”</para>
  <para style="p">
    <verse number="29" style="v" />Migkahi si Dabid, “Nekey-a ka neyimu ku ne mareet? Mig-inse e man de!” <verse number="30" style="v" />Mig-inniyug si Dabid wey mig-inse e man-e te lein te seeye ded ne inse wey iling ded te hun-a ne tabak ka intabak te me etew kandin.</para>
  <para style="p">
    <verse number="31" style="v" />Te pegkarineg te me etew te ingkahi ni Dabid, innangen dan e seini ki Saul wey impakuwe e ni Saul si Dabid. <verse number="32" style="v" />Ingkahiyan ni Dabid si Saul, “Ware sabeka kanta ne eleg ne egkaliyasan te sika ne Pilistihanun su sikeddi se suluhuanen nu, egpakig-ehet kandin.”</para>
  <para style="p">
    <verse number="33" style="v" />Ne migtabak si Saul, “Kene ke pad ne eleg ne egpakig-ehet te sika ne Pilistihanun su bate ke pad wey bahani e mule sikandin bunsud pad te pegkabate din.”</para>
  <para style="p">
    <verse number="34" style="v" />Piru migtabak si Dabid, “Talagtameng a te me karniru te amey ku. Ke due liyun wey ke usu naa ne egdawi te nati ne karniru puun te punduk, <verse number="35" style="v" />eglupuhen ku seeye wey eglampesan, wey eg-ahawen ku ka karniru ne imbange din. Ke egbaliyung seini keddi, eggen-genan ku ka sumpe din, eglampesan, wey eggimatayan ku. <verse number="36" style="v" />Nakapatey a te liyun wey te usu, ne sika se Pilistihanun ne ware migpalintutu te Manama<note caller="+" style="f"><char style="fr" closed="false">17:36 </char><char style="ft" closed="false">Te Hibruwanen: luep.</char></note> egpekeiling te seeye se nangimatayan ku tenged su inhanggat din ma ka me sundalu te Manama ne ware kapatayan.” <verse number="37" style="v" />Ne migpabulus si Dabid ka miglalag, “Inluwas a te Magbebaye ne Manama puun te liyun wey te usu, purisu egluwasen e red degma nikandin puun te sika ne Pilistihanun.”</para>
  <para style="p">Ne ingkahiyan ni Saul si Dabid, “Ne ayun kad iya ka egpakig-ehet kandin wey egdumaan ka te Magbebaye ne Manama!” <verse number="38" style="v" />Ne impakukumbale ni Saul si Dabid te kumbale din ne para te pegbubunu wey impeyihilmit din sikandin te hilmit ne burunsi wey impaagpiyan din te burunsi ka kumeng din. <verse number="39" style="v" />Insiniket ni Dabid ka kampilan ni Saul wey mig-eleg-eleg miggipanew piru kene din egpekeyipanew tenged su ware sikandin nalayam kayi, sikan naa ka ingkahiyan din si Saul, “Kena a egpekeyipanew ke egsaluub a te me seini su wara a nalayam kayi.” Purisu inluung ni Dabid seeye. <verse number="40" style="v" />Ne ingkuwa rin ka tuked din wey mig-alam sikandin te lalimma ne batu ne mallurung diye te beuhan ne weyre egkaweyihi ke tig-uran wey intahu din diye te puyungut din te egbantey te karniru. Ne migparani si Dabid ki Gulayat ne mig-uyan te lambuyug.</para>
  <para style="s">Ka pegpabuney ni Dabid wey Gulayat</para>
  <para style="p">
    <verse number="41" style="v" />Ne migsinug-ung degma ki Dabid si Gulayat ne miggun-a kandin ka talag-uyan te me kalasag din. <verse number="42" style="v" />Te namelmelehan e ni Gulayat si Dabid, inlemetan din e sikandin su bate din mem pad wey malalab-lalab ka beneng, wey mateles sikandin ne egpitawen. <verse number="43" style="v" />Ne ingkahiyan din si Dabid, “Asu e naa te mig-uyan ke re te tuked ka migparani keddi?” Ne indilus din e si Dabid pinaahi te me manama rin. <verse number="44" style="v" />Migkahi sikandin, “Dani ka keddi su igpakeen ku te me manuk-manuk wey te me mahintalunan ne mananap ka sapu nu.”</para>
  <para style="p">
    <verse number="45" style="v" />Ne ingkahiyan ni Dabid si Gulayat, “Migdani ka keddi ne mig-uyan te kampilan, delreg, wey pungyal piru migdani a keykew pinaahi te ngaran te Magbebaye ne Manama ne amana ne maresen, ne iyan ka Manama te me sundalu te Israil ne inlemetan nu. <verse number="46" style="v" />Te seini ne aldew igbehey ka te Magbebaye ne Manama keddi. Eggimatayan ku sikeykew wey egtempuhen ku ka lieg nu. Igpakeen ku te me manuk-manuk wey te me mahintalunan ne mananap ka nenamatey ne me sundalu ne Pilistihanun eyew egkanengnengan te intiru ne kalibutan ne due Manama te Israil. <verse number="47" style="v" />Ne egpakanengneng ka langun ne miglibulung kayi te egpangabang ka Magbebaye ne Manama te me etew rin; kene ne pinaahi te kampilan wey te delreg, su iyan egpakig-ehet ka Manama wey igbehey kew nikandin kanami.”</para>
  <para style="p">
    <verse number="48" style="v" />Taheed te egparani e si Gulayat ki Dabid eyew te pegpakig-ehet kandin, migpallahuy e degma si Dabid peendiye ki Gulayat eyew te pegpakig-ehet degma kandin. <verse number="49" style="v" />Migsikep si Dabid te batu diye te puyungut din wey imbala rin e te lambuyug din, ne intileng din e seini, wey intira rin diye te buked ni Gulayat. Ne nakalebeng ka batu diye te buked din wey napeled e sikandin ne nakalangkeb diye te tane. <verse number="50" style="v" /><note caller="-" style="x"><char style="xo" closed="false">17:50: </char><char style="xt" closed="false">2Sam 21:19.</char></note> Purisu, natalu ni Dabid si Gulayat pinaahi re te lambuyug wey te batu. Napatey ni Dabid si Gulayat minsan ware kampilan din. <verse number="51" style="v" /><note caller="-" style="x"><char style="xo" closed="false">17:51: </char><char style="xt" closed="false">2Sam 21:19.</char></note> Ne migpallahuy si Dabid peendiye ki Gulayat wey migsasindeg diye te andang din. Ne inggulabus din e ka kampilan ni Gulayat wey innimatayan din e sikandin, wey intempug e ka ulu.</para>
  <para style="p">Te pegkakita te me Pilistihanun te namatey e ka bahani ran, namallahuy e sikandan. <verse number="52" style="v" />Ne migmanguleyi ka me sundalu te Israil wey Huda, wey inlupug dan ka me Pilistihanun puun Gat taman te kasunguwan te Ikrun. Natalagtag ka nenammatey ne me Pilistihanun puun te dalan peendiye te Saraim taman te Gat wey Ikrun. <verse number="53" style="v" />Te peglibed dan e puun te pegpanlupug te me Pilistihanun, impanguwa ran e ka me kasangkapan te me Pilistihanun ne neneengkeran diye te kampu. <verse number="54" style="v" />Ne ingkuwa ni Dabid ka ulu ni Gulayat wey in-uyan din seini diye te Hirusalim, piru diye din itahu te balungbalung din ka kasangkapan ni Gulayat.</para>
  <para style="s">Ka peg-inse-inse ni Saul ki Dabid</para>
  <para style="p">
    <verse number="55" style="v" />Te pegkakita ni Saul ki Dabid te migparani ki Gulayat, in-insaan din e si Abnir, ka pangulu te me sundalu te miggenendue, “Abnir, hentew-a anak te sika ne kanakan?”</para>
  <para style="p">Ne migtabak si Abnir, “Mahal ne Hari, egpahunlibet a te umul nu, wara a nakanengneng.”</para>
  <para style="p">
    <verse number="56" style="v" />Ne migkahi ka Hari, “Nengnengi nu ke hentew anak te sika ne kanakan.”</para>
  <para style="p">
    <verse number="57" style="v" />Te nekeuli e si Dabid puun te peggimatey ki Gulayat, indume e sikandin ni Abnir diye ki Saul. Ne imbibitbit de due ni Dabid ka ulu ni Gulayat. <verse number="58" style="v" />Ne mig-insaan sikandin ni Saul, “Tatu, hentew kaa ne anak?”</para>
  <para style="p">Ne migtabak si Dabid, “Anak a te suluhuanen nu ne si Hisi ne matig-Bitlihim.”</para>
  <chapter number="18" style="c" />
  <para style="s">Migpaheyinaweey si Dabid wey si Diyunatan</para>
  <para style="p">
    <verse number="1" style="v" />Te pegkeimpus ni Dabid te egpakiglalag ki Saul, nekeg-alukuy e amana sikandan ki Diyunatan. Inggeyinawaan amana ni Diyunatan si Dabid iling te pegkeetew rin. <verse number="2" style="v" />Bunsud te seeye ne aldew, diyad e peugpaa ni Saul te kandin si Dabid, wey ware din e tuhuti ne eg-uli diye te baley te amey rin. <verse number="3" style="v" />Ne miggimu si Diyunatan te kasabutan diye ki Dabid isip talag-alukuy su miggeyinawaan din ma sikandin iling te pegkeetew rin. <verse number="4" style="v" />Ne inluung e ni Diyunatan ka mateles ne dyakit din ne malayat wey imbehey rin e seini ki Dabid, lagkes ka me kumbale din, duma te kampilan din, pane, wey libed. <verse number="5" style="v" />Migmalampusen si Dabid te langun ne insuhu ni Saul kandin, sikan naa ka innimu e sikandin ni Saul ne sabeka ne pangulu te me sundalu. Nakapahale seini te langun ne etew wey te me upisyal ni Saul.</para>
  <para style="s">Ka pegkasekel ni Saul ki Dabid</para>
  <para style="p">
    <verse number="6" style="v" />Te egmanguli e ka me etew te pegkeimpus neyimatayi ni Dabid si Gulayat, insinug-ung e si Saul te me malitan namuun te me siyudad te Israil ne memaggale-gale ne migmangulahing wey migmanesayew ne egbalesen te me tamburin wey te me alpa. <verse number="7" style="v" /><note caller="-" style="x"><char style="xo" closed="false">18:7: </char><char style="xt" closed="false">1Sam 21:11; 29:5.</char></note> Ne mig-ulahing sikandan te peggale-gale dan ne miggenendue,</para>
  <para style="q1">“Libu-libu ka napatey ni Saul,</para>
  <para style="q2">piru tigsapulu ne libu ka napatey ni Dabid.”</para>
  <para style="m">
    <verse number="8" style="v" />Ne nabelu-belu si Saul tenged su ka seeye ne lalag ware nakapahale kandin. Ne migkahi sikandin, “Mania te migkahi sikandan te tigsapulu ne libu ka napatey ni Dabid, piru libu-libu re ka napatey ku? Ne egkataman, eggimuwen dan e sikandin ne Hari.” <verse number="9" style="v" />Ne puun te seeye ne aldew, eg-iipaten e ni Saul si Dabid tenged su nasekel sikandin kandin.</para>
  <para style="p">
    <verse number="10" style="v" />Te seup ne aldew, in-umaan si Saul te mareet ne panisingan ne impeuyan te Manama, wey migpangasak sikandin diye te seled te baley rin ne hendue te egbusawen. Ne dutu, mig-ealpe e si Dabid sumale te nalayaman din ne eggimuwen. Ne miggen-gen si Saul te delreg <verse number="11" style="v" />wey impilak din e si Dabid te migkahi diye te suman-suman din, “Igpakpak ku si Dabid diye te alabat.” Ne kararuwa pilaka ni Saul si Dabid, piru nakalikay sikandin.</para>
  <para style="p">
    <verse number="12" style="v" />Ne migduma ka Magbebaye ne Manama ki Dabid, wey warad e sikandin migduma ki Saul. Purisu, naaldek si Saul ki Dabid. <verse number="13" style="v" />Sikan naa ka impaawe e ni Saul si Dabid diye te tangkaan din wey innimu rin e ne pangulu te linibu ne me sundalu. Purisu, migpangulu e si Dabid te me sundalu rin. <verse number="14" style="v" />Migmalampusen si Dabid te langun ne innimu rin su migduma ma kandin ka Magbebaye ne Manama. <verse number="15" style="v" />Ne naaldek amana si Saul ki Dabid te pegkakita rin ne migmalampusen sikandin. <verse number="16" style="v" />Piru inggeyinawaan si Dabid te langun ne matig-Israil wey matig-Huda su migmalampusen ma sikandin ka migpangulu te pegbubunu.</para>
  <para style="s">Si Mikal ka naasawa ni Dabid</para>
  <para style="p">
    <verse number="17" style="v" />Ne migkahiyan ni Saul si Dabid, “Seini red ka kinakakayan ne anak ku ne malitan ne egngaranan ki Mirab. Igpaasawa ku sikandin keykew; ka ighangyu ku re ne bulut-bulut ka ne egpamakey keddi wey te pegbubunu para te Magbebaye ne Manama.” Su migsuman-suman si Saul ne te iling kayi ne paahi: egkapatey te me Pilistihanun si Dabid wey kenad e ne sikandin pad ka eggimatey kandin. <verse number="18" style="v" />Ne migkahiyan ni Dabid si Saul, “Hari, kena a ne likes ne egkeyimu ne mekaamung nu tenged su kene ne impurtanti ka pamilya ku diye te Israil.”</para>
  <para style="p">
    <verse number="19" style="v" />Piru te pegginguma te timpu ne igpaasawe e ki Dabid si Mirab, nasi mule ipaasawa sikandin ni Saul ki Andriyil ne matig-Mihula.</para>
  <para style="p">
    <verse number="20" style="v" />Ne miggeyinawaan si Dabid te anak ni Saul ne si Mikal. Te pegnangen te me etew ki Saul meyitenged kayi, nahale sikandin. <verse number="21" style="v" />Ne migkahi si Saul diye te suman-suman din, “Igpaasawa ku si Mikal ki Dabid eyew egkeyimu rin ne sahilut ki Dabid taman te egkeyimatayan sikandin te me Pilistihanun. Sikan naa ka ingkahiyan e man-e abayi ni Saul si Dabid, “Egkamekaamung ku red iya sikeykew.” <verse number="22" style="v" />Purisu insuhu ni Saul ka me suluhuanen din ne egpanangenan si Dabid te heles de te seini ne lalag, “Nahale keykew ka Hari wey inggeyinawaan ka te langun ne me upisyal rin, purisu pamekaamung kad e te Hari.”</para>
  <para style="p">
    <verse number="23" style="v" />Ne inna-naasan te me suluhuanen ni Saul si Dabid meyitenged te seeye ne lalag. Ne mig-inse si Dabid, “Te suman-suman niyu, malemu re ka egkeyimu ne mekaamung te Hari? Egkaayu-ayu e re wey ware neileyi.”</para>
  <para style="p">
    <verse number="24" style="v" />Ne innangenan si Saul te me suluhuanen din te ingkahi ni Dabid. <verse number="25" style="v" />Ne migkahi si Saul, “Nangeni niyu si Dabid te seini ne lalag, ‘Ware egbuyuen te Hari ke kene, iyan de ka sabeka ne gatus ne laplap te me pupul te lebut te me lukes ne Pilistihanun eyew egpakabales sikandin te me kuntere din.’ Ne dutu, migsuman-suman si Saul ne egkeyimatayan iya te me Pilistihanun si Dabid. <verse number="26" style="v" />Te pegnangen te me suluhuanen ni Saul ki Dabid meyitenged dutu, nahale sikandin ne egkeyimu ne mekaamung ni Saul. Sikan naa, te ware pad miggingume ka kerew te kasal, <verse number="27" style="v" />migbubunu e si Dabid duma te me sundalu rin te me Pilistihanun wey nakapatey sikandan te daruwa ne gatus (200) ne me Pilistihanun, wey impanempug dan e ka me laplap te me pupul te me lebut dan wey imbehey seini diye ki Saul eyew egkeyimu si Dabid ne mekaamung din. Sikan naa ka impaasawe e ni Saul ki Dabid si Mikal.</para>
  <para style="p">
    <verse number="28" style="v" />Te pegkakita ni Saul ne migduma ka Magbebaye ne Manama ki Dabid, wey miggeyinawaan amana sikandin te anak din ne si Mikal, <verse number="29" style="v" />nanasnasian pad ka kaaldek din kandin. Purisu, neyimu e si Dabid ne kuntere ni Saul te intiru ne umul rin.</para>
  <para style="p">
    <verse number="30" style="v" />Ne migpabulus migpakigbunu ka me pangulu te me Pilistihanun te me Israilita. Te tagse pegbunbunuey ran, subla ne malampusen si Dabid du te duma ne me upisyal ni Saul. Sikan naa ka neyimu sikandin ne amana ne inila.</para>
  <chapter number="19" style="c" />
  <para style="s">Ka mareet ne planu ni Saul ki Dabid</para>
  <para style="p">
    <verse number="1" style="v" />Ne ingkahiyan ni Saul ka anak din ne si Diyunatan wey ka langun ne me suluhuanen din te egpeyimatayan si Dabid. Piru miggeyinawaan amana ni Diyunatan si Dabid. <verse number="2" style="v" />Purisu ingkahiyan din si Dabid, “Migplanu ka amey ku ne eggimatayan ka, sikan naa ka bantey ka kaaselem te maselem, wey diye ke pa uugpe te heles ne inged. <verse number="3" style="v" />Eggendiya a te kamet ne innelesan nu duma te amey ku wey egpakiglalag a kandin meyitenged keykew. Egpanengnengen ku re sikeykew ke nekey ka egkatahaan ku.”</para>
  <para style="p">
    <verse number="4" style="v" />Ne in-ay-ayaran ni Diyunatan te eglalag si Saul meyitenged ki Dabid te migkahi, “Ahalen, kene nu ubag dereeti ka suluhuanen nu ne si Dabid tenged su ware sikandin nakasale keykew, wey meupiya ka pegtrabahu rin kayi te keykew. <verse number="5" style="v" />Insugal rin ka umul rin te peggimatey ki Gulayat wey impareeg te Magbebaye ne Manama ka Israil. Nakita nu seini wey nahale ka, purisu mania te eggimatayan nu sikandin te ware ma nakasale sikandin keykew?”</para>
  <para style="p">
    <verse number="6" style="v" />Ne migpalintutuu si Saul ki Diyunatan, sikan naa ka migsaad sikandin te manekal ne Magbebaye ne Manama ne kene din e eggimatayan si Dabid. <verse number="7" style="v" />Nataman, in-umew e ni Diyunatan si Dabid wey innangenan din te langun, wey induma rin e sikandin diye ki Saul. Ne diyad e man-e si Dabid mig-ugpe ki Saul iling dengan.</para>
  <para style="p">
    <verse number="8" style="v" />Ne duen e man-e gubut. Ne miggipanew si Dabid wey migbubunu te me Pilistihanun wey masalig ka napatey rin, purisu, namallahuy e ka duma ne me Pilistihanun.</para>
  <para style="p">
    <verse number="9" style="v" />Sabeka ne timpu, miggingumaan si Saul te mareet ne panisingan ne egpuun te Magbebaye ne Manama. Te seeye ne timpu, migpinpinnuu sikandin diye te baley rin ne miggehen-gen te delreg din taheed te mig-ealpa si Dabid. <verse number="10" style="v" />Ne igpakpak e perem sikandin ni Saul diye te alabat pinaahi te pegdelreg kandin, piru nakalikay si Dabid wey nakapakpak ka delreg diye te alabat. Ne migpallahuy e si Dabid wey migpariyu e.</para>
  <para style="p">
    <verse number="11" style="v" />
    <note caller="-" style="x">
      <char style="xo" closed="false">19:11: </char>
      <char style="xt" closed="false">Sal 59 Title.</char>
    </note> Te seini ne karusileman, migsuhu si Saul te me etew peendiye te baley ni Dabid te pegbantey kandin eyew egkeyimatayan e sikandin te pegkamaselem. Piru migkahiyan sikandin te asawa rin ne si Mikal, “Emun ke kene ka egpallahuy te seini ne marusilem, eggimatayan kad kaaselem te maselem.” <verse number="12" style="v" />Sikan naa ka intuntun e ni Mikal si Dabid diye te bintana wey migpallahuy e sikandin wey migpariyu e. <verse number="13" style="v" />Ne migkuwa si Mikal te diyus-diyus wey impeyibat din diye te hibatanan, wey intahuan din te bulbul te kambing ka ulu kayi, wey imbunbunan din e seini te manggad. <verse number="14" style="v" />Te pegginguma te me etew ne insuhu ni Saul eyew te pegdakep ki Dabid, ingkahiyan e sikandan ni Mikal, “Migderalu si Dabid.” <verse number="15" style="v" />Ne migsuhu si Saul te me suluhuanen din ne miggenendue, “Uyana niyu si Dabid kayi te keddi ne miggibat diye te hibatanan su eggimatayan ku.” <verse number="16" style="v" />Piru te pegseled te me sinuhu ni Saul, nakita ran ne diyus-diyus bes ka diye te hibatanan wey intahuan te bulbul te kambing ka ulu kayi. <verse number="17" style="v" />Ne mig-insaan ni Saul si Mikal, “Mania te inlimbungan a nikeykew wey mania te impepallahuy nu ka kuntere ku?”</para>
  <para style="p">Ne migtabak si Mikal, “Migkahiyan a nikandin, ‘Pepallahuya a nikeykew, su ke kene, eggimatayan ku sikeykew!’ ”</para>
  <para style="p">
    <verse number="18" style="v" />Ne migpallahuy e wey migpariyu e si Dabid, wey miggendiyad e ki Samwil diye te Rama, ne innangenan din sikandin te langun ne innimu ni Saul diye te kandin. Ne miggendiyad ensi Samwil wey si Dabid te Nayut wey diyad mig-ugpe. <verse number="19" style="v" />Ne due nakahuhud ki Saul ne miggenendue, “Diye si Dabid te Nayut ne sakup te Rama.” <verse number="20" style="v" />Purisu migsuhu si Saul te me etew eyew te pegdakep ki Dabid. Te pegginguma ran diye, due nakita ran ne punduk te me prupita ne migpanagne ne impanguluan ni Samwil. Ne miglene ka panisingan te Manama diye te me etew ne sinuhu ni Saul, ne dutu, migpanagne e degma sikandan. <verse number="21" style="v" />Te nahuhuran si Saul meyitenged kayi, migsuhu e man-e sikandin te lein ne me etew, piru migpanagne ded degma sikandan. Te igkatelu ne pegsuhu din te me etew, migpanagne ded man-e sikandan. <verse number="22" style="v" />Ne mig-uney-uney e si Saul miggendiye te Rama. Te pegginguma rin diye te dakel ne belun diye te Siku, mig-inse e sikandin, “Hendei ensi Samwil wey si Dabid?” Ne due migtabak, “Diye sikandan te Nayut ne sakup te Rama.” <verse number="23" style="v" />Purisu miggendiyad e sikandin te Nayut ne sakup te Rama. Piru miglenaan ded degma sikandin te panisingan te Manama wey migpanagne e ka miggipanew taman te nekeuma sikandin diye te Nayut. <verse number="24" style="v" /><note caller="-" style="x"><char style="xo" closed="false">19:24: </char><char style="xt" closed="false">1Sam 10:11-12.</char></note> Ne inluung din ka kumbale din wey migpanagne diye te tangkaan ni Samwil. Ne miggibat sikandin ne migpalawas te intiru ne aldew wey marusilem. Seini ka egpuunan te egkahiyen te me etew ne, “Prupita naa degma si Saul?”</para>
  <chapter number="20" style="c" />
  <para style="s">Ka saad te talag-alukuy</para>
  <para style="p">
    <verse number="1" style="v" />Ne migpallahuy e si Dabid puun te Nayut ne sakup te Rama wey miggendiyad e ki Diyunatan wey mig-inse, “Nekey ka neyimu ku ne mareet? Nekey ka sale ku diye te amey nu? Mania te eggimatayan a nikandin?”</para>
  <para style="p">
    <verse number="2" style="v" />Ne migtabak si Diyunatan, “Kene egkeyitabu sika! Kene ka egkamatey. Ware minsan nekey ne eggimuwen te amey ku, dakel ma wey se deisek, ne kene din igpanengneng keddi. Mania te iggeles din seini keddi? Purisu, kene ne malehet sika se ingkahi nu.”</para>
  <para style="p">
    <verse number="3" style="v" />Piru migtabak si Dabid, “Nakanengneng amana ka amey nu te egdapig ka keddi wey migkahi sikandin, ‘Keilangan ne kene egpakataha si Diyunatan kayi su kema ke eglungku sikandin.’ Egpahunlibet a iya keykew pinaahi te manekal ne Magbebaye ne Manama ne kena ad e egkaluhey.”</para>
  <para style="p">
    <verse number="4" style="v" />Ne migkahiyan ni Diyunatan si Dabid, “Eggimuwen ku ka minsan nekey ne igpeyimu nu keddi.”</para>
  <para style="p">
    <verse number="5" style="v" />
    <note caller="-" style="x">
      <char style="xo" closed="false">20:5: </char>
      <char style="xt" closed="false">Num 28:11.</char>
    </note> Ne ingkahiyan ni Dabid si Diyunatan, “Kaaselem iyan ka pegsahakeen te pegsile te iyam ne bulan. Egkeen a perem duma te Hari piru tuhuti a ne eggeles diye te kamet taman te marusilem te ikaruwa ne aldew puun kuntee. <verse number="6" style="v" />Ke egpammitew ka amey nu keddi, kahi nu sikandin te mighangyu si Dabid ne egdagdahew eg-uli diye te Bitlihim eyew te peghalad te mananap ne egtutungen duma te intiru ne pamilya rin. <verse number="7" style="v" />Ke egkahi sikandin, ‘Meupiya,’ migpasabut naa ne ware mareet ne suman-suman din keddi, piru ke egkabelu sikandin, migpasabut naa ne due mareet ne suman-suman din keddi. <verse number="8" style="v" />Purisu keyid-u ka keddi tenged te innimu nu ne kasabutan duma keddi diye te tangkaan te Magbebaye ne Manama. Piru ke due sale ku, sikeykew e mule mismu himatey keddi. Mania te eg-uyanen e pad nikeykew diye te amey nu?”</para>
  <para style="p">
    <verse number="9" style="v" />Ne migkahi si Diyunatan, “Kene ku egkeyimu sika. Ke nakanengneng e pa ne due suman-suman te amey ku ne egdereet keykew, egnangenan ku iya sikeykew.”</para>
  <para style="p">
    <verse number="10" style="v" />Ne migkahiyan ni Dabid si Diyunatan, “Hentew-a ka egnangen keddi ke ka pegtabak te amey nu migpeila ne nabelu sikandin?”</para>
  <para style="p">
    <verse number="11" style="v" />Ne migkahiyan ni Diyunatan si Dabid, “Kuwa kid. Eggendiye ki te kamet.” Sikan naa ka miggendiyad e sikandan.</para>
  <para style="p">
    <verse number="12" style="v" />Ne migkahiyan ni Diyunatan si Dabid, “Egsaad a keykew diye te tangkaan te Magbebaye ne Manama te Israil ne egnengnengan ku ke mamenu e ka peggeram-geram te amey ku diye te keykew te ikaruwa ne aldew puun kuntee. Ne egnangenan ku re sikeykew ke ware sikandin nabelu keykew. <verse number="13" style="v" />Piru ke egkeupian iya ka amey ku ne eggimatayan ka, egdusaan a perem te Magbebaye ne Manama ke kene ku sikeykew egpanengnengen wey egpapallahuyen. Egdumaan ka perem te Magbebaye ne Manama iling te pegduma rin dengan te amey ku. <verse number="14" style="v" />Taheed te neuyag e pad, meupiya perem ne igpapitew nu ka geyinawa nu keddi iling te geyinawa te Magbebaye ne Manama keddiey su eyew kena a egkamatey. <verse number="15" style="v" /><note caller="-" style="x"><char style="xo" closed="false">20:15: </char><char style="xt" closed="false">2Sam 9:1.</char></note> Kene nu tempuha ka keupiya nu diye te pamilya ku taman te ware egtamanan minsan egpangimatayan e te Magbebaye ne Manama ka langun ne me kuntere nu kayi te ampew te tane.” <verse number="16" style="v" />Ne miggimu si Diyunatan te kasabutan te pamilya ni Dabid ne migkahi, “Egdusaan ka perem Dabid wey ka pamilya nu te Magbebaye ne Manama ke kene niyu egtumanen ka kasabutan ta.”<note caller="+" style="f"><char style="fr" closed="false">20:16 </char><char style="ft" closed="false">Te Hibruwanen: kene ne klaru ka bersikulu 15-16.</char></note></para>
  <para style="p">
    <verse number="17" style="v" />Ne impaabey e man-e pasaara ni Diyunatan si Dabid te peggeyinawa kandin su inggeyinawaan din ma si Dabid iling te pegkeetew rin. <verse number="18" style="v" />Ne migkahiyan ni Diyunatan si Dabid, “Kaaselem iyan ka pegsahakeen te pegsile te iyam ne bulan, wey egkabantayan iya te amey ku ne ware ka tenged su ware ma egpakapinnuu te pinnuuwan nu. <verse number="19" style="v" />Te ikaruwa ne aldew egkabantayan en iya ne ware ka, sikan naa ka hendiye ka te inged ne innelesan nu dengan wey diye ke pa uugpe te limang te inlimud ne me batu. <verse number="20" style="v" />Ne egpane a te katatelu diye te kilid kayi ne hendue ubag te due impane ku. <verse number="21" style="v" />Ne igpakuwa ku te bate ka me tunud te egkahi, ‘Pamitawa nu seeye se me tunud.’ Ke egkahiyan ku ka bate, ‘Pitawa nu ka me tunud sika te kakiliran nu. Pangua nu wey uyana nu kayi,’ singkalahan naa sika te ligwang ka su igsaad ku keykew pinaahi te manekal ne Magbebaye ne Manama ne ware eleg ne igkaaldek nu wey ware prublima. <verse number="22" style="v" />Piru ke egkahiyan ku ka bate, ‘Pitawa nu ka me tunud seeye te kewun-aan nu,’ singkalahan naa sika te ayun kad su egpapallahuyen ka te Magbebaye ne Manama. <verse number="23" style="v" />Ne ka meyitenged te sabut ta, ka Magbebaye ne Manama re ka talagpamalehet ta taman te ware egtamanan.”</para>
  <para style="p">
    <verse number="24" style="v" />Purisu, miggeles e si Dabid diye te kamet. Te pegginguma te sahakeen te pegsile te iyam ne bulan, migpinnuu si Hari Saul eyew egkeen. <verse number="25" style="v" />Ne diye sikandin migpinnuu te pinnuuwan din dapit te alabat wey diye si Diyunatan te katangkaan din wey si Abnir ka andang ni Saul. Piru ware migpinnuu diye te pinnuuwan ni Dabid.</para>
  <para style="p">
    <verse number="26" style="v" />Ne ware lalahan ni Saul te seeye ne aldew su migsuman-suman sikandin ne due neyimu ni Dabid ne nakalindit kandin, sikan naa ka kene sikandin ne likes ne egtambung te sahakeen. <verse number="27" style="v" />Te ikarangeb ne aldew te pegsahakeen te pegsile te iyam ne bulan, ware ded man-e si Dabid. Ne dutu, mig-insaan e ni Saul si Diyunatan ne anak din, “Mania te ware miggendini gabii wey kuntee ka anak ni Hisi ne si Dabid eyew te pegtambung te sahakeen?”</para>
  <para style="p">
    <verse number="28" style="v" />Ne migtabak si Diyunatan, “Mighangyu sikandin keddi ne egdagdahew eggendiye te Bitlihim. <verse number="29" style="v" />Migkahi sikandin, ‘Peendiye e pa te pamilya ku su egpanubad sikandan te mananap ne egtutungen diye te lungsud, wey egpatambungen a te me suled ku. Purisu ke nakapahala a keykew, tuhuti a te peggendiye eyew te pegpakigkita te me suled ku.’ Sika ka egpuunan ne ware sikandin nekeendini.”</para>
  <para style="p">
    <verse number="30" style="v" />Ne nabelu amana si Saul ki Diyunatan wey migkahi, “Anak ka te mareet wey masinupaken ne malitan! Nakanengneng a ne migpangabangan nu si Dabid. Impeyilawan nu ka pegkeetew nu wey ka iney nu. <verse number="31" style="v" />Su taheed te neuyag pad ka anak ni Hisi kayi te ampew te tane, kene ka iya egkeyimu ne Hari te nasud. Sikan naa, ipaangey nu sikandin wey ipeuyan nu kayi te keddi su eyew egkamatey iya sikandin.”</para>
  <para style="p">
    <verse number="32" style="v" />Ne mig-inse si Diyunatan ki Saul, “Mania te keilangan iya sikandin ne egpatey? Nekey bes ka neyimu rin?”</para>
  <para style="p">
    <verse number="33" style="v" />Piru indelreg ni Saul si Diyunatan eyew eggimatayan din perem. Purisu, nanengnengan ni Diyunatan ne eggimatayan iya te amey rin si Dabid. <verse number="34" style="v" />Ne migsasindeg si Diyunatan puun te lamisa ne nabelu-belu wey ware migkeen te ikarangeb ne aldew te pegsahakeen te pegsile te iyam ne bulan tenged su miglungku sikandin ki Dabid, su impeyilawan ma si Dabid te amey rin. <verse number="35" style="v" />Te pegkamaselem, miggendiye si Diyunatan te kamet duma te bate eyew egpakigkita ki Dabid sumale te kasabutan dan. <verse number="36" style="v" />Ne migkahiyan din ka bate, “Pallahuy ka wey pamitawa nu ka tunud ne igpane ku.” Te pegpallahuy e te bate, impane din e ka tunud diye te kewun-aan te bate. <verse number="37" style="v" />Te peggingume e te bate diye te napakpakan te tunud, impanguleyian e ni Diyunatan ka bate, “Seeye pad te kewun-aan nu ka tunud!” <verse number="38" style="v" />Ne in-umew rin e ka bate, “Iyal ka! Kene ka lamu-lamu rue!” Purisu ingkuwe e te bate ka tunud wey miglibed e diye te ahalen din. <verse number="39" style="v" />Piru ware kalintahaan te bate te seini se langun. Ensi Diyunatan de wey si Dabid ka nakataha te igpasabut te seeye ne me lalag. <verse number="40" style="v" />Ne impeuyan ni Diyunatan te bate ka me panganiban din wey ingkahiyan, “Uli kad wey uyana nu seini diye te siyudad.”</para>
  <para style="p">
    <verse number="41" style="v" />Te warad e ka bate, migsasindeg e degma si Dabid diye te limang te inlimud ne me batu. Nataman, migpanimbuel e sikandin wey mig-usengul katatelu diye te tane. Ne migpakepkepey si Dabid wey si Diyunatan wey migpasinehawey piru subla ne migsinehew si Dabid. <verse number="42" style="v" />Ne ingkahiyan ni Diyunatan si Dabid, “Hipanew ka ne malinawen sumale te saad ta te talag-alukuy diye te tangkaan te Magbebaye ne Manama ne iyan tigpamalehet ta wey te me kabuhalan ta taman te ware egtamanan.” Ne miggipanew e si Dabid wey mig-uli e degma si Diyunatan diye te siyudad.</para>
  <chapter number="21" style="c" />
  <para style="s">Ka peggendiye ni Dabid te Nub</para>
  <para style="p">
    <verse number="1" style="v" />
    <note caller="-" style="x">
      <char style="xo" closed="false">21:1-6: </char>
      <char style="xt" closed="false">Mat 12:3-4; Mar 2:25-26; Luk 6:3.</char>
    </note> Ne miggendiye si Dabid ki Ahimilik ne talagpanubad diye te Nub. Ne ingkelkel si Ahimilik te pegkakita rin ki Dabid wey mig-inse, “Mania te migsabsabeka ke re? Hendei bes ka duma nu?”</para>
  <para style="p">
    <verse number="2" style="v" />Ne migtabak si Dabid, “Impeendini a te Hari su due igpeyimu keddi wey impanpanayan a nikandin ne kene egpepanugtulen te minsan hentew meyitenged te insuhu din keddi. Insabutan ku ka me sakup ku ne egmegtemuwey key diye te sabeka ne inged. <verse number="3" style="v" />Na, duen ded egkakeen due te keykew? Behayi a te lalimma ne timman ne paan wey ke minsan nekey ne rue.”</para>
  <para style="p">
    <verse number="4" style="v" />Ne migtabak ka talagpanubad, “Te! Ware mem pa lerew ne paan ku kayi angin e te paan ne inhalad te Magbebaye ne Manama. Piru iyan de egpakakeen kayi ka me kanakan ne ware nekewulid te malitan te iyam.”</para>
  <para style="p">
    <verse number="5" style="v" />Ne migtabak si Dabid, “Te malehet, igpariyu kanami ka me malitan ke due hipanew ney. Minsan pad kalanganan de ne hipanew keilangan iya ne egmatulus key, wey naan pa iya te seini ne aldew.”</para>
  <para style="p">
    <verse number="6" style="v" />
    <note caller="-" style="x">
      <char style="xo" closed="false">21:6: </char>
      <char style="xt" closed="false">Lib 24:5-9.</char>
    </note> Purisu imbehayan sikandin te talagpanubad te paan ne inhalad te Magbebaye ne Manama su warad man-e lein ne paan ke kene seeye naan de. Ingkuwa seeye ne paan puun diye te tangkaan te Magbebaye ne Manama wey inliwanan te meinit ne paan te seeye ded ne aldew.</para>
  <para style="p">
    <verse number="7" style="v" />(Te seeye ne aldew, due sabeka ne suluhuanen ni Saul diye eyew te pegtuman te sabeka ne tulumanen diye te tangkaan te Magbebaye ne Manama. Si Duig ka ngaran din ne matig-Idumiya wey pangulu sikandin te me talagbantey te ayam ni Saul.)</para>
  <para style="p">
    <verse number="8" style="v" />Ne migkahiyan ni Dabid si Ahimilik, “Duen naa delreg nu wey ke kampilan naa? Wara a nekeuyan te kampilan ku wey ke minsan nekey ne panganiban su indalusung a suhua te Hari.”</para>
  <para style="p">
    <verse number="9" style="v" />
    <note caller="-" style="x">
      <char style="xo" closed="false">21:9: </char>
      <char style="xt" closed="false">1Sam 17:51.</char>
    </note> Ne migtabak ka talagpanubad, “Kayi red ka kampilan ni Gulayat, ka Pilistihanun ne napatey nu diye te bangalug te Ila. Imbukusan seini te manggad, due te liyu te ipud. Kua nu ke egkeupian ka rue, sikan de iya ka kampilan kayi.”</para>
  <para style="p">Ne migtabak si Dabid, “Warad iling due ne kampilan. Ibehey nud sika keddi.”</para>
  <para style="p">
    <verse number="10" style="v" />Te seeye ne aldew, migpabulus e si Dabid ka egpallahuy puun ki Saul wey miggendiye ki Hari Akis diye te Gat. <verse number="11" style="v" /><note caller="-" style="x"><char style="xo" closed="false">21:11: </char><char style="xt" closed="false">1Sam 18:7; 29:5.</char></note> Ne migkahi ka me suluhuanen ni Akis, “Kene naa ne si Dabid sika ne Hari te Israil? Meyitenged kandin ka in-ulahing te me malitan taheed te egsesayew sikandan ne miggenendue, ‘Nakapatey si Saul te linibu piru nakapatey mule si Dabid te tigsapulu ne libu.’”</para>
  <para style="p">
    <verse number="12" style="v" />
    <note caller="-" style="x">
      <char style="xo" closed="false">21:12: </char>
      <char style="xt" closed="false">Sal 56 Title.</char>
    </note> Ne intantanuran ni Dabid ka seeye ne lalag wey naaldek amana sikandin ki Akis ne Hari te Gat. <verse number="13" style="v" /><note caller="-" style="x"><char style="xo" closed="false">21:13: </char><char style="xt" closed="false">Sal 34 Title.</char></note> Purisu imbalbalawan ni Dabid ka pegweil-weil rin te egpipitawen sikandin te me etew wey miglilibat sikandin ne egbusawen taheed te diye din te tangkaan dan. Impanulisan din ka me lekeb te gumawan wey imbalahad din ka ngingi rin ne egtulayas diye te sumpe din. <verse number="14" style="v" />Ne ingkahiyan ni Akis ka me suluhuanen din, “Pitawa niyu sika se etew—egbusawen sikandin! Mania te in-uyan niyu sikandin kayi te keddi? <verse number="15" style="v" />Kulang naa ka me etew ku ne egpamusawen te in-uyan niyu seini se etew ne egbusawen kayi te tangkaan ku? Kene niyu sikandin pepamaneyika te baley ku.”</para>
  <chapter number="22" style="c" />
  <para style="s">Ka peggendiye ni Dabid te Adulam</para>
  <para style="p">
    <verse number="1" style="v" />
    <note caller="-" style="x">
      <char style="xo" closed="false">22:1: </char>
      <char style="xt" closed="false">Sal 57 Title; Sal 142 Title.</char>
    </note> Ne mig-awe e si Dabid diye te Gat wey migpallahuy e diye te sulung te Adulam. Te pegkanengneng kayi te me suled din wey te intiru ne pamilya te amey rin, migmangendiyad e sikandan kandin. <verse number="2" style="v" />Ne miglibulung e diye te kandin ka seeye se langun ne egkengalaggew re due te minsan nekey, ka me utangan, ka me etew ne kene ne kuntintu, wey sikandin ka neyimu ne pangulu ran. Me hep-at ne gatus (100) sikandan ne me etew.</para>
  <para style="p">
    <verse number="3" style="v" />Puun diye, miggendiyad e si Dabid te Mispa ne sakup te Muwab wey ingkahiyan din ka Hari diye, “Peugpaa nu pa ubag ka amey wey iney ku kayi te keykew taman te egkanengnengan ku ke nekey ka eggimuwen te Magbebaye ne Manama para keddi.” <verse number="4" style="v" />Purisu, inggaat e ni Dabid ka amey wey ka iney rin diye te Hari te Muwab wey diye dan pad mig-uugpe taheed te diye si Dabid te helesanan.</para>
  <para style="p">
    <verse number="5" style="v" />Piru ingkahiyan sikandin ni prupita Gad, “Kene ka heles kayi. Hendiye ka te Huda.” Purisu, mig-awe e si Dabid diye wey miggendiyad te katalunan te Hirit.</para>
  <para style="s">Ka pegpangimatey te me talagpanubad</para>
  <para style="p">
    <verse number="6" style="v" />Ne nahuhuran si Saul te due nakakita engki Dabid wey te me etew rin. Te seeye ne timpu, migpinnuu si Saul diye te egdalungan te kayu ne tamarisku diye te bubungan te Gibiya wey miggehen-gen sikandin te delreg din, wey inlingutan sikandin te me sakup din ne nanasindeg. <verse number="7" style="v" />Purisu, ingkahiyan ni Saul ka me sakup din, “Pammineg kew se me sakup te pamilya ni Binhamin! Egbehayan kew naa ni Dabid te me kamet wey me parasan? Eggimuwen kew naa nikandin ne me pangulu te libu-libu wey ke gatus-gatus naa ne me sundalu? <verse number="8" style="v" />Su mania te sikaniyu langun migplanu te mareet keddi? Ware minsan sabeka kaniyu ne migpanengneng keddi ne miggimu ka anak ku te kasabutan ki Dabid, wey ware minsan sabeka kaniyu ne napanseb keddiey wey ke mignangen keddi te migbanasalan bes te anak ku ka suluhuanen ku te peggepas keddi.”</para>
  <para style="p">
    <verse number="9" style="v" />
    <note caller="-" style="x">
      <char style="xo" closed="false">22:9-10: </char>
      <char style="xt" closed="false">1Sam 21:7-9; Sal 52 Title.</char>
    </note> Ne migkahi si Duig ne matig-Idumiya ne migsesasindeg duma te me upisyal ni Saul, “Te diya a te Nub, nakita ku si Dabid ne migpakiglalag te talagpanubad ne si Ahimilik ne anak ni Ahitub. <verse number="10" style="v" />Ne mig-inse si Ahimilik te Manama para ki Dabid. Imbehayan din te pegkeen si Dabid wey imbehey rin degma ka kampilan ni Gulayat ne Pilistihanun.”</para>
  <para style="p">
    <verse number="11" style="v" />Purisu impeumew ni Saul si Ahimilik, ka talagpanubad ne anak ni Ahitub wey ka langun ne karumaan din ne me talagpanubad degma diye te Nub. Ne nangendiye sikandan langun te Hari. <verse number="12" style="v" />Ne migkahi si Saul, “Kuntee, pammineg ka se anak ni Ahitub!”</para>
  <para style="p">Ne migtabak sikandin, “Uya, ahalen.”</para>
  <para style="p">
    <verse number="13" style="v" />Ne mig-insaan ni Saul si Ahimilik, “Mania te migplanu kew ki Dabid te mareet keddi? Mania te imbehayan nu sikandin te egkakeen, kampilan, wey mig-inse ka te Manama para kandin wey tenged kayi migsukul e sikandin wey eggepasan ad e kuntee nikandin?”</para>
  <para style="p">
    <verse number="14" style="v" />Ne migtabak si Ahimilik, “Hentew-a te me suluhuanen nu ka matinumanen iling te mekaamung nu ne si Dabid ne pangulu te me talagbantey nu wey intahuran te pamilya nu? <verse number="15" style="v" />Kene ne seini ka hun-a ne timpu ne mig-insa a te Manama para kandin. Mahal ne Hari, kena a ubag nikeykew bayungi se suluhuanen nu wey ka sakup te pamilya te amey ku, su sikeddi se suluhuanen nu, warad iya kalintahaan meyitenged due.”</para>
  <para style="p">
    <verse number="16" style="v" />Ne migkahi ka Hari, “Egkamatey ka iya Ahimilik, wey ka intiru ne pamilya te amey nu!” <verse number="17" style="v" />Ne ingkahiyan te Hari ka me talagbantey ne diye te kakiliran din, “Pangimatayi niyu ka me talagpanubad te Magbebaye ne Manama, su migdapig degma sikandan ki Dabid. Nakanengneng sikandan ne migpallahuy si Dabid piru wara a nikandan panengnenga.” Piru ka me suluhuanen te Hari, ware nekeyimu te pegdereet te me talagpanubad te Magbebaye ne Manama. <verse number="18" style="v" />Purisu ingkahiyan te Hari si Duig, “Pangimateyi nu ka me talagpanubad!” Te seeye ne aldew, walu ne pulu wey lalimma (85) ne me talagpanubad ka impangimatayan din ne nanaluub te mateles ne kumbale ne egngaranan te ipud. <verse number="19" style="v" />Ne impangimatayan din amina pinaahi te kampilan ka langun ne nangugpe diye te Nub, ka siyudad te me talagpanubad. Impangimatayan din ka me lukes, ka me malitan, ka me bate wey ka egsusu pad ne me bate, ka me baka, ka me asnu, wey ka me karniru.</para>
  <para style="p">
    <verse number="20" style="v" />Piru nakapallahuy si Abiyatar, ka sabeka te me anak ni Ahimilik ne anak ni Ahitub, wey miggendiyad e ki Dabid. <verse number="21" style="v" />Ne impanugtulan din e si Dabid te impangimatayan ni Saul ka me talagpanubad te Magbebaye ne Manama. <verse number="22" style="v" />Ne ingkahiyan ni Dabid si Abiyatar, “Nakanengneng a te innangenan iya ni Duig si Saul, su diye sikandin te pegbehey ni Ahimilik keddi te kampilan ni Gulayat. Purisu sikeddi ka egpuunan te kamatayen te langun ne sakup te pamilya te amey nu. <verse number="23" style="v" />Kayi kad ugpe duma keddi wey kene ka kaaldek su ka kuntere nu, kuntere ku red degma. Kene ka egkamenu duma keddi.”</para>
  <chapter number="23" style="c" />
  <para style="s">Ka pegluwas ni Dabid te Lungsud te Kila</para>
  <para style="p">
    <verse number="1" style="v" />Ne due nakahuhud ki Dabid ne inlusuran te me Pilistihanun ka Kila, wey impanakew ran e ka me trigu diye te diekanan. <verse number="2" style="v" />Purisu mig-inse si Dabid te Magbebaye ne Manama, “Eggipanew e naa wey eglusuran ka me Pilistihanun?”</para>
  <para style="p">Ne migtabak ka Magbebaye ne Manama, “Ne hipanew kad iya wey lusuri nu ka me Pilistihanun, wey luwasa nu ka Kila.”</para>
  <para style="p">
    <verse number="3" style="v" />Piru ingkahiyan si Dabid te me etew rin, “Nenaaldek key e minsan kayi ki pad te Huda, wey naan pa iya ke eggendiye kid e te Kila eyew te peglusud te me sundalu te Pilistihanun.” <verse number="4" style="v" />Ne mig-inse e man-e si Dabid te Magbebaye ne Manama, wey migtabak ka Magbebaye ne miggenendue, “Tupang ka iya diye te Kila su igbehey ku keykew ka me Pilistihanun.” <verse number="5" style="v" />Purisu miggendiye te Kila ensi Dabid duma te me etew rin, wey migmabunbunuey te me Pilistihanun. Masalig ka napatey ran wey nakaahew sikandan te me baka. Sikan naa ka naluwas ni Dabid ka nangugpe diye te Kila.</para>
  <para style="p">
    <verse number="6" style="v" />Ne due in-uyan te anak ni Ahimilik ne si Abiyatar ne ipud te pegpallahuy rin puun ki Saul peendiye ki Dabid diye te Kila.</para>
  <para style="p">
    <verse number="7" style="v" />Te nahuhuran si Saul ne diye si Dabid te Kila, migkahi e sikandin, “Imbehey en iya sikandin te Manama keddi, su naprisu rin e pinaahi te pegseled te lungsud ne due alabat wey nalekeban ka me gumawan kayi.” <verse number="8" style="v" />Ne impeumew ni Saul ka langun ne me sundalu rin eyew te pegbubunu wey te pegpangandam te peggendiye te Kila eyew te peglingut engki Dabid wey te me sakup din diye.</para>
  <para style="p">
    <verse number="9" style="v" />Te pegkanengneng ni Dabid te migplanu si Saul te pegdereet kandin, migkahiyan din e si Abiyatar, ka talagpanubad, “Uyana nu kayi ka ipud.” <verse number="10" style="v" />Ne mig-ampu si Dabid, “Magbebaye ne Manama te Israil, nakarineg a iya se suluhuanen nu te eggendini si Saul te Kila eyew te pegdereet te seini ne lungsud tenged keddiey. <verse number="11" style="v" />Igbehey e naa te matig-Kila diye ki Saul? Eggendini naan iya si Saul sumale te narineg ku? Tabaka a ubag nikeykew Magbebaye ne Manama te Israil!”</para>
  <para style="p">Ne migtabak ka Magbebaye ne Manama, “Uya, eggendini sikandin.”</para>
  <para style="p">
    <verse number="12" style="v" />Ne mig-inse e man-e si Dabid, “Igbehey e naa wey ka me etew ku te matig-Kila diye ki Saul?”</para>
  <para style="p">Ne migtabak ka Magbebaye ne Manama, “Uya, igbehey kew nikandan.”</para>
  <para style="p">
    <verse number="13" style="v" />Purisu mig-awe e si Dabid wey ka hen-em ne gatus (600) ne me etew rin diye te Kila wey migleug-leug e te minsan hendei. Te pegkarineg ni Saul te nakapallahuy si Dabid puun diye te Kila, ware din e migbulus diye.</para>
  <para style="s">Ka peglupug ni Saul ki Dabid</para>
  <para style="p">
    <verse number="14" style="v" />Ne miggeles si Dabid diye te me helesanan diye te mammara ne inged ne kene egkeugpaan ne diye bubungan te Sip. Ne impamitew ni Saul si Dabid te tagse aldew, piru ware ibehey te Manama si Dabid diye kandin. <verse number="15" style="v" />Taheed te diye si Dabid te Huris diye te inged ne kene egkeugpaan, nakarineg sikandin ne egpammitawen sikandin ni Saul eyew eggimatayan. <verse number="16" style="v" />Ne miggendiye si Diyunatan ki Dabid diye te Huris eyew te pegbagget kandin te pegsalig te Manama. <verse number="17" style="v" />Migkahi si Diyunatan, “Kene ka egkaaldek su kene ka nikandin egkakita wey kene ka nikandin egkamenu. Egkeyimu ka ne Hari te Israil wey sikeddi ka egpakasinundul keykew, wey nakataha ka amey ku meyitenged kayi.” <verse number="18" style="v" /><note caller="-" style="x"><char style="xo" closed="false">23:18: </char><char style="xt" closed="false">1Sam 18:3.</char></note> Ne miggimu sikandan se daruwa te kasabutan diye te tangkaan te Magbebaye ne Manama. Te pegkeimpus kayi, mig-uli e si Diyunatan diye te ugpaan din piru migpalunggehaat de mule si Dabid diye te Huris.</para>
  <para style="p">
    <verse number="19" style="v" />
    <note caller="-" style="x">
      <char style="xo" closed="false">23:19: </char>
      <char style="xt" closed="false">Sal 54 Title.</char>
    </note> Due me matig-Sip ne miggendiye ki Saul diye te Gibiya, wey migkahi, “Nakanengneng key ke hendei miggeles si Dabid. Diye sikandin miggeles te kanami, diye te helesanan diye te Huris diye te bubungan te Hakila ne diye te igkakawanan ne balabahan dapit te igsile diye te Hisimun. <verse number="20" style="v" />Purisu hendiye ka, mahal ne Hari, ke ken-u nu igkeupii. Egdakepen ney sikandin wey igbehey diye te keykew.”</para>
  <para style="p">
    <verse number="21" style="v" />Migkahi si Saul, “Egpanalanginan kew te Magbebaye ne Manama tenged te himenew niyu keddi. <verse number="22" style="v" />Na, hipanew kew e wey pitawa niyu ay-ayari ke hendei iya sikandin miggeles. Nengnengi niyu ke hendei sikandin egbaye-baye wey ke hentew ka nakakita kandin diye. Su due nakanangen keddi ne mangngateu kun sikandin ne talaglimbung. <verse number="23" style="v" />Ne nengnengi niyu degma ka langun ne inged ne eggel-helesan din, wey libed kew naan e kayi te keddi, ke egkanengnengan niyud. Ne egdume e naan kaniyu wey ke diye iya sikandin, egpamitawen ku sikandin diye te intiru ne tane te Huda.”</para>
  <para style="p">
    <verse number="24" style="v" />Purisu miggun-e e sikandan ki Saul diye te Sip. Te seeye ne timpu, diyad e si Dabid wey ka me etew rin te mammara ne inged ne kene egkeugpaan diye te Maun diye te Araba ne diye te igkakawanan ne balabahan dapit te igsile te Hisimun. <verse number="25" style="v" />Ne miggendiyad si Saul wey ka me etew rin eyew te pegpammitew ki Dabid. Piru te nahuhuran si Dabid kayi, miggeles e sikandin diye te dalama diye te mammara ne inged ne kene egkeugpaan diye te Maun, wey diye pad sikandin mig-uugpe. Te pegkarineg kayi ni Saul, inlupug din e sikandin diye. <verse number="26" style="v" />Ne nekegtalipag te bubungan ensi Saul wey si Dabid duma te me etew rin ne egkaana-ana ne egpariyu ki Saul. Te hapit e egkasapeni te egdakep enni Saul wey te me etew rin ensi Dabid duma te me etew rin, <verse number="27" style="v" />due suluhuanen ne miggendiye ki Saul wey migkahi, “Ahalen, dagdahew ka libed su inlusuran te me Pilistihanun ka nasud ta.” <verse number="28" style="v" />Purisu migsanggel e si Saul ka eglupug ki Dabid wey miglibed e eyew te pegbubunu te me Pilistihanun. Purisu, migngaranan ka sika ne inged te, “Dalama te pegkabaad.” <verse number="29" style="v" />Puun diye, miggendiye si Dabid te Ingidi wey diye mig-ugpe te me helesanan diye.</para>
  <chapter number="24" style="c" />
  <para style="s">Ware himatayi ni Dabid si Saul</para>
  <para style="p">
    <verse number="1" style="v" />Te peg-uli ni Saul te pegbubunu te me Pilistihanun, due nakanangen kandin ne diye si Dabid te mammara ne inged ne kene egkeugpaan diye te Ingidi. <verse number="2" style="v" />Purisu mig-alam si Saul te tatelu ne libu (3,000) ne me etew puun te intiru ne Israil wey miggipanew e ka egpammitew ki Dabid wey te me etew rin diye te marani te inged ne egngaranan te Dalama ne In-ugpaan te Mahintalunan ne me Kambing. <verse number="3" style="v" /><note caller="-" style="x"><char style="xo" closed="false">24:3: </char><char style="xt" closed="false">Sal 57 Title; Sal 142 Title.</char></note> Ne nekeuma si Saul diye te batu ne alad te karniru ne diye te ilis te dalan, wey due sulung dutu. Ne migseled din e diye eyew eg-indes piru diye bes mule te kinariralem miggeles ensi Dabid wey ka me etew rin. <verse number="4" style="v" />Migkahiyan si Dabid te me etew rin, “Seinid en iya ka timpu ne ingkahi te Magbebaye ne Manama keykew, ‘Igbehey ku iya keykew ka kuntere nu wey himuwa nu ke nekey ka igkeupii nu ne eggimuwen diye te kandin.’ ” Ne migsasindeg si Dabid wey migpahanad-ganad ka migpisang te pupul te kumbale ni Saul wey ware din seini naheram. <verse number="5" style="v" />Piru te pegkeimpus, nekegsendit si Dabid tenged su impisang din ka pupul te kumbale ni Saul. <verse number="6" style="v" /><note caller="-" style="x"><char style="xo" closed="false">24:6: </char><char style="xt" closed="false">1Sam 26:11.</char></note> Ne migkahiyan din ka me etew rin, “Meupiya perem ke kene igtuhut te Magbebaye ne Manama ne egkamenu ku ka ahalen ku te iling kayi ne paahi tenged su in-alam din sikandin ne Hari.” <verse number="7" style="v" />Ne nasaparan din ka me etew rin pinaahi te sika ne lalag wey ware din tuhuti sikandan te pegbunu ki Saul.</para>
  <para style="p">Ne migsasindeg si Saul wey migligwang e diye te sulung wey migpabulus e ka miggipanew. <verse number="8" style="v" />Ne migligwang e degma si Dabid diye te sulung wey in-umew rin si Saul te miggenendue, “Mahal ne Hari!” Te peglilingey ni Saul, miglangkeb e si Dabid diye te tane eyew te pegtahud kandin. <verse number="9" style="v" />Ne migkahiyan ni Dabid si Saul, “Mania te migpalintutuu ka te me etew ne migkahi ne egkeupian e kun ne egdereet keykew? <verse number="10" style="v" />Kuntee ne aldew egkanengnengan nu ke immenu ka te Magbebaye ne Manama te pegbehey keddi diye te seled te sulung. Imbagget a te duma ne eggimatayan ka piru ware ku sikeykew himatayi. Migkahiyan ku sikandan te kene ku egdereetan ka ahalen ku tenged su in-alam sikandin te Magbebaye ne Manama ne Hari. <verse number="11" style="v" />Ame, pitawa nu ke nekey seini se inggen-genan ku. Baad seini te kumbale nu ne impisang ku. Napisang ku ka pupul te kumbale nu piru ware ku himatayi sikeykew. Sika ka egpamalehet ne ware tuyu ku te pegdereet keykew wey ke egribildi naa. Wara a nakasale keykew piru migpanalukunan a nikeykew eyew eggimatayan. <verse number="12" style="v" />Meupiya perem ne ka Magbebaye ne Manama iyan eggukum kanta te daruwa wey ka egsuli keykew te mareet ne innimu nu keddi, piru kene ku iya sikeykew egmenuwen. <verse number="13" style="v" />Sumale te tapey ne lalahen ne miggenendue, ‘Ka mareet de ne etew ka eggimu te mareet,’ sikan naa ka kene ku egmenuwen sikeykew. <verse number="14" style="v" /><note caller="-" style="x"><char style="xo" closed="false">24:14: </char><char style="xt" closed="false">1Sam 26:20.</char></note> Sikeddiey naa iya ka eglupuhen nu te sabeka ne Hari te Israil? Hentew e bes iya mule ne eglupuhen e ma nikeykew? Iling ke re te miglupug te namatey ne asu wey ke sisip naa. <verse number="15" style="v" />Ka Magbebaye ne Manama re ka eggukum ke hentew kanta te daruwa ka matareng wey ka egdusa ke hentew ka nakasale kanta. Meupiya perem ke egkakita rin ka seyyup ne innimu nu kayi te keddi wey egpangabangan a nikandin.</para>
  <para style="p">
    <verse number="16" style="v" />Te pegkeimpus ni Dabid te eglalag, migkahi e si Saul, “Sikeykew iya sika Dabid ne anak ku?” Ne migsinehew sikandin te makeseg. <verse number="17" style="v" />Migkahi pad iya man-e si Saul, “Subla ke pad ne matareng du te keddi, su minsan nekeyimu a te mareet diye te keykew, meupiya mule ka innimu nu keddi. <verse number="18" style="v" />Sikan e pad iya nikeykew nangeni te meupiya ne innimu nu keddi. Imbehey ad te Magbebaye ne Manama due keykew piru wara a himatayi nikeykew. <verse number="19" style="v" />Ke egkakita te sabeka ne etew ka kuntere din, egbalaharen din naa seini ne egpakapallahuy? Egdasahan ka perem te meupiya te Magbebaye ne Manama tenged te keupiya ne impakita nu keddi te seini ne aldew. <verse number="20" style="v" />Nakanengneng a ne egkeyimu ka iya ne Hari wey egpakapabulus ka peghari te Israil te pegmandu nu. <verse number="21" style="v" />Na, saad ka keddi pinaahi te ngaran te Magbebaye ne Manama ne kene nu egpangimatayan ka me kabuhalan ku eyew kene egkaawe ka ngaran te pamilya ku.” <verse number="22" style="v" />Ne migsaad e si Dabid ki Saul.</para>
  <para style="p">Te pegkeimpus kayi, mig-uli e si Saul piru miglibed ded mule ensi Dabid wey ka me etew rin diye te innelesan dan.</para>
  <chapter number="25" style="c" />
  <para style="s">Si Dabid, si Nabal, wey si Abigil</para>
  <para style="p">
    <verse number="1" style="v" />Ne migpatey e si Samwil wey miglibulung ka langun ne Israilita, wey miglungku sikandan tenged kandin. Inlebeng dan sikandin diye te ugpaan din diye te Rama.</para>
  <para style="p">Ne miggendiye si Dabid te mammara ne inged ne kene egkeugpaan diye te Paran. <verse number="2" style="v" />Due sabeka ne etew diye te Maun ne amana ne datu wey due tane din diye te Karmil. Due tatelu ne libu (3,000) ne karniru rin wey sabeka ne libu (1,000) ne kambing din. Ne impangalutan din ka me karniru rin diye te Karmil. <verse number="3" style="v" />Si Nabal ka ngaran te etew wey si Abigil ka ngaran te asawa rin. Meupiya ka salabutan te malitan wey mateles sikandin piru mahaan mule egkabelu ka lukes wey mareet se batasan. Kabuhalan sikandin ni Kalib.</para>
  <para style="p">
    <verse number="4" style="v" />Taheed te diye si Dabid te mammara ne inged ne kene egkeugpaan, narineg din ne migpangalut si Nabal te me karniru rin. <verse number="5" style="v" />Sikan naa ka migsuhu si Dabid te sapulu ne me lukes-lukes wey ingkahiyan din sikandan, “Hendiye kew ki Nabal diye te Karmil wey ipangemuste e naa nikaniyu. <verse number="6" style="v" />Kahii niyu sikandin, ‘Ka keupianan egduma keykew peendiye te pamilya nu wey te langun ne keykew. <verse number="7" style="v" />Nakarineg a te impepangalutan nu ka me karniru nu. Te naruma ney dengan ka me talagtameng te me karniru nu, ware ney sikandan menuwa wey ware sikandan nalaahi te intiru ne aldew te diye sikandan te Karmil. <verse number="8" style="v" />Kema insei nu ka me suluhuanen nu eyew egpanugtulan ka nikandan. Na, kuntee eghangyu a ne igpapitew nu ka keupiya nu te me lukes-lukes ne insuhu ku su pista ma due te kaniyu kuntee. Isipa a ubag ne anak nu wey isipa nu degma ne me suluhuanen nu ka me suluhuanen ku. Behayi key nikeykew te minsan nekey ne igpakabehey nu.’ ”</para>
  <para style="p">
    <verse number="9" style="v" />Purisu te pegginguma te me etew ni Dabid diye ki Nabal, inlalag dan e diye te kandin ka lalag ni Dabid. Ne migtetahad sikandan te tabak ni Nabal. <verse number="10" style="v" />Ne migkahiyan ni Nabal ka me etew ni Dabid, “Hentew-a mule si Dabid ne anak ni Hisi? Kuntee ne timpu masalig ka me suluhuanen ne namallahuy puun te me ahalen dan. <verse number="11" style="v" />Kene ku igbehey diye te me etew ne ware ku nanengnengi ke hendei migpuun ka paan ku, ka weyig ku, wey ka ngalap te inggilang ku ne mananap ne intahahe ku te me tigpangalut te me karniru ku!”</para>
  <para style="p">
    <verse number="12" style="v" />Sikan naa ka miglibed e ka me etew ni Dabid. Te pegginguma ran, innangenan dan e si Dabid te langun ne inlalag ni Nabal. <verse number="13" style="v" />Ne ingkahiyan ni Dabid ka me sakup din, “Isiniket niyu ka me kampilan niyu!” Purisu naniniket e sikandan te me kampilan dan wey iling ded degma ka innimu ni Dabid. Me hep-at ne gatus (400) ne etew ka migduma ki Dabid taheed te migpalunggehaat de ka daruwa ne gatus (200) ne etew eyew te pegtameng te me kasangkapan dan.</para>
  <para style="p">
    <verse number="14" style="v" />Piru due sabeka ne lukes-lukes ne suluhuanen ni Nabal ne migkahi diye te asawa rin ne si Abigil, “Migsuhu si Dabid te me suluhuanen din kayi puun te mammara ne inged ne kene egkeugpaan eyew te pegpangemusta te ahalen ney piru imbalbalukanan din de sikandan peyilawi. <verse number="15" style="v" />Piru ka seeye ne me etew amana ne meupiya kanami. Ware key nikandan dereeti wey ware minsan nekey ne nalaag puun kanami te timpu ne nekegduma key diye te kamet. <verse number="16" style="v" />Te malehet, iling sikandan te alabat ka migbantey kanami te aldew wey marusilem te timpu ne migbantey key te me ayam. <verse number="17" style="v" />Kuntee, nengnengi nu wey pitawa nu ke nekey ka eggimuwen nu, tenged te egginguma ne karereetan te iglukes nu wey te intiru ne pamilya rin. Mareet amana ka batasan din wey kene egkalalahan.”</para>
  <para style="p">
    <verse number="18" style="v" />Ne migdagdahew migkuwa si Abigil te daruwa ne gatus (200) ne paan, daruwa ne tahuanan ne laplap ne napenu te binu, lalimma ne karniru ne nahilang e, wey me sabeka ne saku ne insandag ne trigu, mahatus (100) ne kemkem ne behas te paras ne indampil, wey daruwa ne gatus (200) ne timman ne egkakeen ne hinimu puun te behas te igira ne indampil red degma. Ne imparulan din e seini te me asnu <verse number="19" style="v" />wey ingkahiyan din ka me suluhuanen din, “Hun-a kew e su egsinundul e re.” Piru ware din nangeni kayi ka iglukes din ne si Nabal.</para>
  <para style="p">
    <verse number="20" style="v" />Te mig-untud e si Abigil te asnu ne diye migbaye te bangalug te bubungan, sahuhune ne egkasinug-ung din e ensi Dabid wey ka me etew rin ne diye egpatangke kandin. <verse number="21" style="v" />Ne sikan pad iya nekeimpus si Dabid ka migkahi, “Ware karuan te pegbantey ku te langun ne kasangkapan ni Nabal diye te mammara ne inged ne kene egkeugpaan eyew ware egkalaag. Iyan din de insuli te keupiya ku ka mareet. <verse number="22" style="v" />Egdusaan a te Manama te mangune-kune ke duen pad sabeka ne lukes te langun ne sakup din ne egkasame ku te egpangimatey taman te maselem.”</para>
  <para style="p">
    <verse number="23" style="v" />Te nekegsinug-ung e sikandan, migdagdahew si Abigil migpamaneug te asnu rin wey miglangkeb diye te tangkaan ni Dabid. <verse number="24" style="v" />Ne migkahi sikandin, “Ahalen, sikeddi e senditi nu wey tuhuti a ubag se suluhuanen nu ne egpakiglalag keykew, wey pammineha nu ka iglalag ku. <verse number="25" style="v" />Balahara nu re due ahalen, ka mareet ne etew ne si Nabal. Eleg iya kandin ka ngaran din ne si Nabal, ne ka igpasabut ‘ungel-ungel.’ Piru wara a mule nakakita te me etew ne insuhu nu, ahalen. <verse number="26" style="v" />Na, kuntee tenged su imbalabahan ka te Magbebaye ne Manama te pegpangimatey wey te pegsuli, igpahunlibet ku iya keykew pinaahi te manekal ne Magbebaye ne Manama, ne ka langun ne kuntere nu, wey ka langun ne egbaley-baley keykew, egdusaan te Manama iling te pegparusa rin ki Nabal. <verse number="27" style="v" />Ke egkaayun ahalen, dawata nu seini se me dasag ne in-uyan ku para keykew wey te me etew nu. <verse number="28" style="v" />Pasayluwe e re ke due neyimu ku ne seyyup. Eggimuwen ka iya te Magbebaye ne Manama ne Hari te Israil wey ka me kabuhalan nu, su migpakigbunu ke ma para kandin. Meupiya perem ke ware egkeyimu nu ne seyyup taheed te kene ke pad egpatey. <verse number="29" style="v" />Minsan pad ke due eglupug keykew eyew eggimatayan ka, egtamengan ka te Magbebaye ne Manama iling te sabeka ne etew ne migtetameng te mahal ne kasangkapan. Piru meiyal rin de ne eg-aween ka umul te me kuntere nu iling keiyal te batu ne igbala te lambuyug. <verse number="30" style="v" />Ke egkatuman e seeye se langun ne meupiya ne saad te Magbebaye ne Manama diye te keykew, ahalen, wey egkeyimu kad ne Hari te Israil, <verse number="31" style="v" />kene ka eglungku wey ke egkakunsinsya naa su ware ke ma miggimatey wey ke migsuli naa te ware eleg ne egpuunan. Ne ke egpamatubungan kad e te Magbebaye ne Manama, kene e re ubag nikeykew kalingawi se suluhuanen nu ne malitan.”</para>
  <para style="p">
    <verse number="32" style="v" />Ne migkahiyan ni Dabid si Abigil, “Egsayeen ka Magbebaye ne Manama te Israil ne migpeendini keykew eyew te pegsinug-ung keddi. <verse number="33" style="v" />Egpanalanginan ka tenged te meupiya ne suman-suman nu wey te pegbalabag nu keddi te seini aldew te peggimatey wey te pegsuli. <verse number="34" style="v" />Su ke ware ke pa perem migdagdahew miggendini ka egsinug-ung keddi, egguleen kud perem te pegpangimatey ensi Nabal wey ka me sakup din kaaselem te maselem. Su sika ka impahunlibet ku pinaahi te manekal ne Magbebaye ne Manama te Israil ne iyan ka migbalabag keddi te peggimu te mareet due te keykew.” <verse number="35" style="v" />Ne indawat ni Dabid ka seeye se in-uyan din para kandin wey migkahi, “Uli kad ne meupiye e se suman-suman su egtumanen ku wey nabennalan a te hangyu nu.”</para>
  <para style="p">
    <verse number="36" style="v" />Te peggingume e ni Abigil diye te baley, neumaan din si Nabal ne migpasakeen iling te sabeka ne Hari wey amana sikandin nahale wey newubug. Sikan naa ka ware pad sikandin nangeni ni Abigil meyitenged te pegsinug-ung din ki Dabid taman te maselem. <verse number="37" style="v" />Te newuwasan e sikandin te maselem, innangenan e sikandin ni Abigil te neyitabu. Ne dutu, sahuhune ne migderalu sikandin te mapahetpet wey kenad e egkaweil se lawa. <verse number="38" style="v" />Peglihad te sapulu ne aldew, impapatey e si Nabal te Magbebaye ne Manama.</para>
  <para style="p">
    <verse number="39" style="v" />Te pegkarineg ni Dabid te migpatey e si Nabal, migkahi e sikandin, “Egdeyrayen ka Magbebaye ne Manama ne migbalabag keddi te peggimu te seyyup wey ka migsuli ki Nabal te migpeyilew keddi. Indusaan din si Nabal tenged te mareet ne innimu rin keddi.”</para>
  <para style="p">Ne migsuhu si Dabid te me suluhuanen din eyew te peglalag ki Abigil te igduwey rin sikandin. <verse number="40" style="v" />Te pegginguma te me suluhuanen ni Dabid diye te Karmil, ingkahiyan dan e si Abigil, “Impeendini key ni Dabid eyew te peg-angey keykew su igduwey ka nikandin.”</para>
  <para style="p">
    <verse number="41" style="v" />Ne migsasindeg sikandin wey miglangkeb diye te tane wey migkahi, “Suluhuanen a ni Dabid wey andam a ne eglu-lu te me paa te me suluhuanen din.” <verse number="42" style="v" />Ne miggaan-gaan mig-untud si Abigil te asnu wey migdume e sikandin te me suluhuanen ni Dabid, wey migduruma sikandin te lalimma ne me malitan ne me suluhuanen. Ne naruwey e sikandin ni Dabid.</para>
  <para style="p">
    <verse number="43" style="v" />Ne tapey e iruwey ni Dabid si Ahinuwam ne matig-Hisriil wey neyimu e sikandan se daruwa ne me asawa ni Dabid. <verse number="44" style="v" /><note caller="-" style="x"><char style="xo" closed="false">25:44: </char><char style="xt" closed="false">2Sam 3:14-16.</char></note> Ne impaasawaan e ni Saul ki Paltil, ne anak ni Lais ne matig-Galim ka anak din ne si Mikal ne asawa ni Dabid.</para>
  <chapter number="26" style="c" />
  <para style="s">Ware ded man-e himatayi ni Dabid si Saul</para>
  <para style="p">
    <verse number="1" style="v" />
    <note caller="-" style="x">
      <char style="xo" closed="false">26:1: </char>
      <char style="xt" closed="false">Sal 54 Title.</char>
    </note> Te sabeka ne aldew, due me matig-Sip ne miggendiye ki Saul diye te Gibiya wey migkahi, “Diye miggeles si Dabid te me bubungan te Hakila ne diye te talipag te Hisimun.” <verse number="2" style="v" />Sikan naa ka miggendiyad e ensi Saul te mammara ne inged diye te Sip duma te tatelu ne libu (3,000) ne etew ne in-alam puun te Israil eyew te pegpamitew ki Dabid diye. <verse number="3" style="v" />Migkekampu ensi Saul diye te ilis te dalan peendiye te bubungan te Hakila ne talipag te Hisimun piru diye mule si Dabid te mammara ne inged ne kene egkeugpaan. Te pegkarineg ni Dabid te migsinundul kandin si Saul diye, <verse number="4" style="v" />migsuhu e sikandin te me tahasiliban wey nanengnengan dan ne miggendiye iya si Saul. <verse number="5" style="v" />Te sikan marusilem, miggendiye si Dabid te ingkekampuwan ni Saul. Ne nakita ni Dabid ke hendei miggibat si Saul duma ki Abnir ne anak ni Nir, ka pangulu te me sundalu rin. Miglipereng si Saul diye te kampu ne miglingutan te me nenakalipereng ne me sundalu.</para>
  <para style="p">
    <verse number="6" style="v" />Ne mig-inse si Dabid ki Ahimilik ne Hitihanun wey te suled ni Huwab ne si Abisay ne anak ni Siruya, “Hentew-a ka egduma keddi diye te ingkekampuwan ni Saul?”</para>
  <para style="p">Ne migtabak si Abisay, “Sikeddi.”</para>
  <para style="p">
    <verse number="7" style="v" />Purisu te sika ne marusilem, miggendiye ensi Dabid wey si Abisay te ingkekampuwan ni Saul. Ne nakita ran ne miglipereng si Saul ne impes-ek ka delreg din diye te egkeulunanan din. Ne nakalipereng degma si Abnir wey ka me sundalu ne nakalingut ki Saul. <verse number="8" style="v" />Ne inna-naasan ni Abisay si Dabid, “Imbehey e keykew te Magbebaye ne Manama ka kuntere nu te seini ne marusilem. Na, tuhuti a te pegpareket kandin diye te tane pinaahi te sabeka re ne pegtiyuk kandin te delreg din mismu, wey kenad keilangan ne eg-abayan pad.</para>
  <para style="p">
    <verse number="9" style="v" />Piru ingkahiyan ni Dabid si Abisay, “Kene nu dereeti sikandin. Su hentew-a ka eggimatey te in-alam te Magbebaye ne Manama ne Hari ne kene egdusaan? <verse number="10" style="v" />Egpahunlibet a pinaahi te manekal ne Magbebaye ne Manama ne sikandin mismu ka eggimatey kandin wey ke egkamatey re due sikandin te kabuyahi rin wey ke egkabunu sikandin diye te bunuanan. <verse number="11" style="v" /><note caller="-" style="x"><char style="xo" closed="false">26:11: </char><char style="xt" closed="false">1Sam 24:6.</char></note> Piru kene egtuhut ka Magbebaye ne Manama ne sikeddi ka eggimatey te in-alam din ne Hari. Egkuen te re ka delreg din wey ka tahuanan din te weyig ne sika te egkeulunanan din, wey eggipanew kid.” <verse number="12" style="v" />Purisu ingkuwe e ni Dabid ka delreg wey ka tahuanan te weyig ne diye te egkeulunanan ni Saul wey miggipanew e sikandan. Ware minsan sabeka ne nakakita kayi wey ke nakanengneng naa kayi, wey ke nekeyimata naa tenged su impalineknek sikandan te Magbebaye ne Manama.</para>
  <para style="p">
    <verse number="13" style="v" />Ne miggendiyad e ensi Dabid te talipag wey diyad migsasindeg te pupul te sabeka ne bubungan ne madmariyu e te ingkekampuwan ni Saul. Due maluag ne eletanan diye te taliware dan. <verse number="14" style="v" />Impanguleyian ni Dabid ka me sundalu wey si Abnir ne anak ni Nir ne miggenendue, “Abnir, egkarineg e red nikeykew?”</para>
  <para style="p">Ne migtabak si Abnir, “Hentew-a sika se migpanguleyi ne egpukew te Hari?”</para>
  <para style="p">
    <verse number="15" style="v" />Ne migtabak si Dabid, “Sikeykew ma ka etew ne ware egpekeiling ne sundalu te Israil? Mania te ware nu tamengi ka Hari ne ahalen nu te due miggendue eyew te peggimatey perem kandin? <verse number="16" style="v" />Kene ne meupiya sika se innimu nu. Egpahunlibet a pinaahi te manekal ne Magbebaye ne Manama ne eleg ka ne egkapatey wey ka me etew nu su ware niyu tamengi ka ahalen niyu ne in-alam te Magbebaye ne Manama ne Hari. Kema, pitawa nu ke duen naan pad ka delreg wey ka tahuanan din te weyig due te egkeulunanan din.”</para>
  <para style="p">
    <verse number="17" style="v" />Nekeila si Saul te laheng ni Dabid wey mig-inse ne migpanguleyi, “Sikeykew sika Dabid ne anak ku?”</para>
  <para style="p">Ne migtabak si Dabid, “Uya, sikeddi seini Mahal ne Hari. <verse number="18" style="v" />Mania te eglupuhen a nikeykew se suluhuanen nu? Nekey bes ka neyimu ku ne seyyup? <verse number="19" style="v" />Purisu, ahalen ne Hari, pammineha nu ka iglalag ku te suluhuanen nu. Emun ke ka Magbebaye ne Manama ka migpabelu keykew keddi, egdawaten din perem ka igpanubad ku kandin. Piru ke inetew re seini, meupiya perem ke egkarilus sikandan diye te tangkaan te Magbebaye ne Manama su indelrel a nikandan te seini ne aldew eyew warad egkapanunud ku puun te Magbebaye ne Manama. Migkahi sikandan, ‘Hipanew kad wey pamakey kad te lein ne me manama.’ <verse number="20" style="v" />Kene nu ubag ituhut ne egkapatey a kayi te lein ne tane ne ware ilaa wey simbaa ka Manama te Israil. Mania te egpammitawen a nikeykew te Hari te Israil te nekeiling e man de te sisip? Mania te inlupug a nikeykew iling te bayaku ne egngaranan te puhu diye te bubungan?”</para>
  <para style="p">
    <verse number="21" style="v" />Ne migtabak si Saul, “Nakasale a keykew. Libed kad e kayi te keddi Dabid ne anak ku wey kene kud e sikeykew egdereetan su wara a nikeykew himatayi te seini ne marusilem. Iling a te egbusawen te innimu ku wey naseyyup a natamtamani.”</para>
  <para style="p">
    <verse number="22" style="v" />Ne migkahi si Dabid, “Seini red ka delreg nu, Mahal ne Hari. Ipakuwa nu seini te sabeka te me etew nu. <verse number="23" style="v" />Egdasahan te Magbebaye ne Manama ka tagse sabeka tenged te pegkamatareng din wey pegkamatinumanen. Imbehey ka te Magbebaye ne Manama keddi te seini ne marusilem piru ware ku himatayi sikeykew su in-alam ke ma te Magbebaye ne Manama ne Hari. <verse number="24" style="v" />Imbehayan ku iya te karuan ka umul nu te seini ne marusilem wey meupiya perem degma ke egbehayan ded te Magbebaye ne Manama te karuan ka umul ku wey egluwasan a nikandin te langun ne karereetan.”</para>
  <para style="p">
    <verse number="25" style="v" />Ne ingkahiyan ni Saul si Dabid, “Egpanalanginan ka te Manama Dabid ne anak ku. Masalig pad ka egkeyimu nu wey eglampus ka.”</para>
  <para style="p">Ne mig-ayun e si Dabid wey mig-uli e degma si Saul.</para>
  <chapter number="27" style="c" />
  <para style="s">Ka peg-aput ni Dabid diye te me Pilistihanun</para>
  <para style="p">
    <verse number="1" style="v" />Nakakahi si Dabid diye te suman-suman din, “Egginguma ka timpu ne egkeyimatayan a ni Saul. Iyan meupiya ne eggimuwen ku se egpallahuy a diye te me Pilistihanun su eyew egpeeneng-eneng e si Saul ka egpammitew keddi kayi te intiru ne Israil. Ne egpakapariyu ad kandin.” <verse number="2" style="v" />Sikan naa ka miggipanew e ensi Dabid duma te hen-em ne gatus (600) ne etew rin wey miggendiyad e te anak ni Mauk ne si Akis ne Hari te Gat. <verse number="3" style="v" />Ne diyad e sikandan mig-ugpe te Gat duma ki Hari Akis. Induma te tagse sabeka ka me pamilya ran wey induma degma ni Dabid ka daruwa ne asawa rin ne ensi Ahinuwam ne matig-Hisril wey si Abigil ne matig-Karmil ne asawa dengan ni Nabal. <verse number="4" style="v" />Te nahuhuran e si Saul te migpallahuy e si Dabid diye te Gat, ware din e sikandin pamitawa.</para>
  <para style="p">
    <verse number="5" style="v" />Sabeka ne aldew, ingkahiyan ni Dabid si Akis, “Ke ingkahale e red ubag nikeykew, behayi key te sabeka ne lungsud kayi te nasud nu ne egkeugpaan ney su kene ne eleg ne kayi key eg-ugpe te siyudad ne in-ugpaan nu isip Hari.” <verse number="6" style="v" />Purisu te seeye ne aldew, imbehey e ni Akis ki Dabid ka Siklag. Puun dutu, iyan e kamuney te Siklag ka me Hari te Huda. <verse number="7" style="v" />Ne mig-ugpe si Dabid diye te inged te me Pilistihanun seled te sabeka ne leg-un wey hep-at ne bulan.</para>
  <para style="p">
    <verse number="8" style="v" />Taheed te mig-uugpe ensi Dabid wey ka me etew rin diye, migpanlusuran dan ka me Gisurihanun, ka me Girsihanun, wey ka me Amalikanhun su sikandan ma ka me etew ne nangugpe diye te Sur taman te katamanan te Ihiptu bunsud pad dengan. <verse number="9" style="v" />Te tagse eglusud ensi Dabid te sabeka ne inged, egguleen dan iya te egpangimatey ka me lukes wey me malitan. Ne egpanguen dan e ka me karniru, baka, asnu, kamilyu, wey me kumbale. Ne egkataman, eglibed e sikandan diye ki Hari Akis. <verse number="10" style="v" />Ke eg-insaan ni Akis si Dabid, “Hendei kew migpanlusud kuntee?” Ne egtabak sikandin, “Diye te Nigib te Huda, wey ke diye naa te Nigib te Hiramil, wey ke diye te Nigib te Kina.” <verse number="11" style="v" />Egpangimatayan iya enni Dabid ka langun ne me lukes wey me malitan su eyew ware egpekeendiye te Gat te pegnangen ke nekey ka innimu rin. Seini ka layun eggimuwa ni Dabid te timpu te diye din mig-ugpe te inged te me Pilistihanun. <verse number="12" style="v" />Amana ne migsalig si Akis ki Dabid wey migkahi diye te suman-suman din, “Indumutan en iya kuntee si Dabid te keet-etawan te Israil, puun due, egkeyimu kud sikandin ne suluhuanen taman te ware egtamanan.”</para>
  <chapter number="28" style="c" />
  <para style="s">Ka pegpakiglalag ni Saul te panisingan ni Samwil</para>
  <para style="p">
    <verse number="1" style="v" />Te seeye ne timpu, inlibulung te me Pilistihanun ka me sundalu ran eyew te pegbubunu te Israil. Ne migkahiyan ni Hari Akis si Dabid, “Keilangan ne egkanengnengan nu ne egduma ka, wey ka me etew nu te pegbubunu.”</para>
  <para style="p">
    <verse number="2" style="v" />Ne migkahi si Dabid, “Uya, su eyew egkakita nu mismu ke nekey ka egkeyimu ku te suluhuanen nu.”</para>
  <para style="p">Ne migkahi si Akis, “Meupiya iya. Eggimuwen kud e sikeykew ne talagbantey ku te ware egtamanan.”</para>
  <para style="p">
    <verse number="3" style="v" />
    <note caller="-" style="x">
      <char style="xo" closed="false">28:3: </char>
      <char style="xt" closed="false">1Sam 25:1.</char>
    </note> <note caller="-" style="x"><char style="xo" closed="false">28:3: </char><char style="xt" closed="false">Lib 20:27; Diy 18:10-11.</char></note> Te miglihad ne timpu, migpatey e si Samwil. Te pegpatey rin miglungku ka langun ne matig-Israil tenged kandin, wey diye dan sikandin ilebeng te lungsud din diye te Rama. Ne impaawe e ni Saul ka egmahehane diye te Israil.</para>
  <para style="p">
    <verse number="4" style="v" />Ne miglibulung ka me Pilistihanun wey miggendiye te Sunim, wey migkekampu diye, taheed te inlibulung degma ni Saul ka me Israilita wey migkekampu diye te Gilbuwa. <verse number="5" style="v" />Te pegkakita ni Saul te me sundalu te Pilistihanun, naaldek e sikandin wey amana ne neenat-henat se kumeng. <verse number="6" style="v" /><note caller="-" style="x"><char style="xo" closed="false">28:6: </char><char style="xt" closed="false">Num 27:21.</char></note> Sikan naa ka mig-inse sikandin te Magbebaye ne Manama ke nekey ka eggimuwen din. Piru ware sikandin tabaka te Magbebaye ne Manama minsan pinaahi naan de te taheinep wey ke pinaahi naa te pegpintut-pintut<note caller="+" style="f"><char style="fr" closed="false">28:6 </char><char style="ft" closed="false">Ka talagpanubad iyan egpintut-pintut ne iyan eggamiten ka Urim. </char></note> wey ke prupita. <verse number="7" style="v" />Ne ingkahiyan ni Saul ka me suluhuanen din, “Pamitawi a nikaniyu te malitan ne egpahehane eyew eggendiyaan ku wey egkeinsaan.”</para>
  <para style="p">Ne migtabak ka me suluhuanen din, “Due diye te Indur.”</para>
  <para style="p">
    <verse number="8" style="v" />Ne migsaluub si Saul te lein ne kumbale su eyew ware egpekeila kandin. Te pegkamarusilem e, miggendiyad e si Saul te malitan duma te daruwa te me suluhuanen din. Te pegginguma ran diye, migkahiyan e ni Saul ka malitan, “Ipapitew nu keddi ke nekey ka egginguma pinaahi te peg-inse te sabeka ne panisingan. Umawa nu ka panisingan te minsan hentew ne egngaranan ku.”</para>
  <para style="p">
    <verse number="9" style="v" />Piru migkahiyan sikandin te malitan, “Nakataha ke buwa ma ke nekey ka innimu ni Saul? Impaawe din ka langun ne egmahehane kayi te Israil. Mania te egsahiluten a nikeykew wey eggimatayan?”</para>
  <para style="p">
    <verse number="10" style="v" />Ne migpahunlibet si Saul kandin pinaahi te manekal ne Magbebaye ne Manama ne kene din sikandin egmenuwen te peggimu kayi.</para>
  <para style="p">
    <verse number="11" style="v" />Ne nataman, mig-inse e ka malitan, “Hentew panisingan te igkeupii nu ne eg-umawen ku?”</para>
  <para style="p">Ne migtabak si Saul, “Umawa nu ka panisingan ni Samwil.”</para>
  <para style="p">
    <verse number="12" style="v" />Te pegkakita te malitan ki Samwil, migpanguleyi e sikandin ne migkahi, “Mania te miglimbungan a nikeykew? Sikeykew bes si Saul!”</para>
  <para style="p">
    <verse number="13" style="v" />Ne migkahiyan sikandin ni Saul, “Kene ka kaaldek. Nekey-a ka nakita nu?”</para>
  <para style="p">Ne migtabak ka malitan, “Nakakita a te sabeka ne panisingan ne migparibabew puun te tane.”</para>
  <para style="p">
    <verse number="14" style="v" />Ne mig-inse si Saul, “Mamenua a sikandin?”</para>
  <para style="p">Ne migtabak ka malitan, “Buyag ne lukes ne migkukumbale te malayat.”</para>
  <para style="p">Ne nanengnengan ni Saul ne si Samwil seeye. Ne dutu, miglangkeb e sikandin isip pegtahud kandin.</para>
  <para style="p">
    <verse number="15" style="v" />Ne mig-insaan ni Samwil si Saul, “Mania te insamuk a nikeykew pinaahi te peg-umew nu keddi?”</para>
  <para style="p">Ne migtabak si Saul, “Due dakel ne igkalaggew ku. Migpakig-ehet keddi ka me Pilistihanun wey in-engkeran ad e te Manama. Wara ad nikandin tabaka minsan pinaahi te me prupita wey me taheinep. Sikan naa ka impeumew ku sikeykew su eyew egkanangenan a nikeykew ke nekey ka eggimuwen ku.”</para>
  <para style="p">
    <verse number="16" style="v" />Ne migkahi si Samwil, “Mania te eg-inse ka keddi te in-engkeran kad ma te Magbebaye ne Manama wey neyimu e sikandin ne kuntere nu? <verse number="17" style="v" /><note caller="-" style="x"><char style="xo" closed="false">28:17: </char><char style="xt" closed="false">1Sam 15:28.</char></note> Innimu e te Magbebaye ne Manama due te keykew ka ingkahi rin keddi ne eg-aween din ka peghari puun keykew iling te eggisien ne kumbale wey igbehey rin e seini diye te sabeka te me sumbaley nu ne iyan si Dabid. <verse number="18" style="v" /><note caller="-" style="x"><char style="xo" closed="false">28:18: </char><char style="xt" closed="false">1Sam 15:3-9.</char></note> Innimu seini te Magbebaye ne Manama tenged su ware nu tumana ka suhu din ne egguleen nu egpangimatayi ka me Amalikanhun wey ka langun ne kandan. <verse number="19" style="v" />Seini pad man-e, igbehey ka te Magbebaye ne Manama wey ka me Israilita diye te me Pilistihanun. Ne kaaselem, sikeykew wey ka me anak nu ne me lukes eglemung e keddi. Ne igbehey e degma te Magbebaye ne Manama ka langun ne sundalu te Israil diye te me Pilistihanun.”</para>
  <para style="p">
    <verse number="20" style="v" />Ne sahuhune ne napeled si Saul wey naketeng de diye te tane su naaldek-haldek sikandin te ingkahi ni Samwil. Warad e keseg din su ware din ma migkeen te intiru ne aldew wey marusilem. <verse number="21" style="v" />Ne migparani ka malitan ki Saul wey te pegkakita rin ne amana ka kaaldek ni Saul, migkahiyan din e sikandin, “Mahal ne Hari, innimu kud ka inhangyu nu keddi minsan nakanengneng a ne nakatahu te karereetan ka umul ku. <verse number="22" style="v" />Sikan naa, pammineha nu degma ubag seini se iglalag ku te suluhuanen nu. Egbehayan ku sikeykew te pegkeen su eyew due keseg nu te peggipanew.”</para>
  <para style="p">
    <verse number="23" style="v" />Piru migbalibad sikandin wey migkahi, “Kena a egkeen.” Piru impepehes sikandin pakeena te me suluhuanen din wey te malitan, purisu migpalintutuu e sikandin. Ne mig-enew e sikandin wey migpinnuu e diye te hibatanan. <verse number="24" style="v" />Te seeye ne timpu, due impalambeg te malitan ne nati te baka diye te baley rin.<note caller="+" style="f"><char style="fr" closed="false">28:24 </char><char style="ft" closed="false">Diye te baley te me Israilita, due degma sinabeng ne egpeugpaan te mananap.</char></note> Ne sahuhune din gilanga seeye wey migkuwa sikandin te harina, wey inluyang din seini. Ne miggilutu e sikandin te paan ne ware patulin. <verse number="25" style="v" />Ne insendad din seini ki Saul wey te me suluhuanen din, wey nangeen e sikandan. Ne nangipanew e sikandan te seeye ne karusileman.</para>
  <chapter number="29" style="c" />
  <para style="s">Ka pegsamsamili ki Dabid te me Pilistihanun</para>
  <para style="p">
    <verse number="1" style="v" />Ne inlibulung te me Pilistihanun ka langun ne sundalu ran diye te Apik, wey diye migkekampu ka me Israilita te sebseb ne diye te Hisril. <verse number="2" style="v" />Taheed te miggipanew e ka me pangulu te me sundalu te Pilistihanun duma te tigmahatus (100) wey tigsengelibu (1,000) ne sundalu, migsinundul e degma kandan ensi Dabid wey ka me etew rin duma ki Hari Akis. <verse number="3" style="v" />Ne mig-inse ka me pangulu te me Pilistihanun ki Akis, “Mani bes te due me Hibruwanen kayi?”</para>
  <para style="p">Ne migtabak si Akis, “Si Dabid sika, ka upisyal te Hari te Israil ne si Saul. Suble e te sabeka ne leg-un ka pegduruma ku kandin. Bunsud pad te peg-awe din ki Saul wey te pegluyud din te me sundalu ku taman kuntee, ware de due nakita ku ne seyyup ne neyimu rin.”</para>
  <para style="p">
    <verse number="4" style="v" />Piru nabelu ki Akis ka me pangulu te me Pilistihanun wey migkahi, “Palibera nu sika ne etew diye te inged ne imbehey nu kandin. Keilangan ne kene sikandin egpakaruma kanta te pegbubunu su kema ke egkuntereen ki nikandin ke diyad e te bunuanan. Su warad lein ne meupiya ne paahi ne egpekeg-uli sikandin te ahalen din du te peggimatey te me etew ta. <verse number="5" style="v" /><note caller="-" style="x"><char style="xo" closed="false">29:5: </char><char style="xt" closed="false">1Sam 18:7; 21:11.</char></note> Sikan ma mule ka Dabid ne in-ulahingan te me malitan taheed te egsesayew ran ne miggenendue,</para>
  <para style="q1">‘Nakapatey si Saul te tigsengelibu (1,000),</para>
  <para style="q2">piru nakapatey mule si Dabid te tigsapulu ne libu (10,000)’.”</para>
  <para style="p">
    <verse number="6" style="v" />Purisu in-umew ni Akis si Dabid wey migkahiyan, “Egpahunlibet a te manekal ne Magbebaye ne Manama te egkasalihan ka iya wey igkeupii ku perem ne egduma ka keddi te pegbubunu. Su bunsud te timpu ne miggendiye ka keddi taman kuntee, ware nakita ku ne seyyup ne neyimu nu. Piru ware migsuhut ka duma ne me pangulu ne egduma ka. <verse number="7" style="v" />Purisu uli kad e mule duma te keupianan. Kene ka himu te minsan nekey ne igkeepes dan.”</para>
  <para style="p">
    <verse number="8" style="v" />Piru mig-inse si Dabid, “Mahal ne Hari, nekey-a ka neyimu ku wey nekey bes ka nakita nu kayi te keddi te suluhuanen nu bunsud te timpu ne migginguma a diye te keykew? Mania te kena a egpakaruma keykew te egbubunu te me kuntere nu?”</para>
  <para style="p">
    <verse number="9" style="v" />Ne migtabak si Akis, “Nakataha a ne ware igkarew-ey keykew iling te panalihan te Manama. Piru migkahi ka me pangulu te Pilistihanun, ‘Keilangan ne kene sikandin egpakaruma diye te bunuanan.’ <verse number="10" style="v" />Purisu selem-selem ka enew kaselem wey uli kad duma te me etew nu ke egkaliwaswas e.”</para>
  <para style="p">
    <verse number="11" style="v" />Purisu migselem-selem mig-enew si Dabid wey ka me etew rin, wey miglibed e sikandan diye te tane te me Pilistihanun. Piru migpabulus mule ka me Pilistihanun diye te Hisril.</para>
  <chapter number="30" style="c" />
  <para style="s">Ka peggule ni Dabid te me Amalikanhun</para>
  <para style="p">
    <verse number="1" style="v" />Te peglihad te tatelu ne aldew, miggingume e ensi Dabid wey ka me etew rin diye te Siklag wey nanengnengan dan ne inlusuran bes te me Amalikanhun ka Nigib wey ka Siklag. Natalu ran ka Siklag wey insilaban dan seini. <verse number="2" style="v" />Ne impandakep dan ka me malitan wey ka tagse sabeka ne diye, buyag ma wey se bate piru ware minsan sabeka ne innimatayan dan. <verse number="3" style="v" />Te pegginguma enni Dabid duma te me etew rin, nakita ran ne nasilaban e ka inged dan wey impandakep e ka me asawa ran wey me anak dan ne me lukes, wey me malitan. <verse number="4" style="v" />Purisu migpataman-taman sikandan migmandalawit taman te warad keseg dan te egpandalawit. <verse number="5" style="v" /><note caller="-" style="x"><char style="xo" closed="false">30:5: </char><char style="xt" closed="false">1Sam 25:42-43.</char></note> Ne impandakep degma ka daruwa ne asawa ni Dabid ne ensi Ahinuwam ne matig-Hisril wey si Abigil ne asawa dengan ni Nabal ne matig-Karmil.</para>
  <para style="p">
    <verse number="6" style="v" />Ne amana nalaggew si Dabid tenged su migmalalahey ka me etew ne egbebatuwen sikandin tenged te kalaggew ran te pegkarakep te me kabat-bataan. Piru inlig-en si Dabid te Magbebaye ne Manama rin. <verse number="7" style="v" /><note caller="-" style="x"><char style="xo" closed="false">30:7: </char><char style="xt" closed="false">1Sam 22:20-23.</char></note> Ne ingkahiyan ni Dabid ka talagpanubad ne si Abiyatar ne anak ni Ahimilik, “Ne kun la, uyana nu kayi te keddi ka ipud.” Sikan naa ka in-uyan e ni Abiyatar seini diye ki Dabid. <verse number="8" style="v" />Ne mig-inse e si Dabid te Magbebaye ne Manama, “Eglupuhen ney naa ka me etew ne miglusud kanami? Egkalupug ney naa sikandan?”</para>
  <para style="p">Ne migtabak ka Magbebaye ne Manama, “Uya, lupuha niyu sikandan su egkeumaan niyu iya sikandan wey egkaluwas ka nenaddakep.”</para>
  <para style="p">
    <verse number="9" style="v" />Purisu inlupug e sikandan enni Dabid duma te hen-em ne libu (600) ne me etew taman te nekeuma sikandan diye te Bisur ne beuhan ne weyre egkaweyihi ke tig-uran. Te pegginguma ran diye, migpalunggehaat de dutu <verse number="10" style="v" />ka daruwa ne gatus (200) ne etew tenged su nabeley-beley e sikandan wey kenad egpakalapas te weyig. Piru migpabulus mule ensi Dabid wey ka hep-at ne gatus (400) te peglupug. <verse number="11" style="v" />Ne due Ihiptuhanun ne nakita te me etew ni Dabid diye te kamet wey in-uuyan dan e sikandin diye ki Dabid. Imbehayan dan sikandin te weyig wey te egkakeen <verse number="12" style="v" />ne innimu puun te behas te igira wey daruwa ne timman ne egkakeen ne hinimu puun behas te paras tenged su warad iya sikandin nakakeen wey nekeinum seled te tatelu ne aldew wey marusilem. Te pegkeimpus din te egkeen, migmanekal e sikandin. <verse number="13" style="v" />Ne mig-insaan sikandin ni Dabid, “Hentew-a ka ahalen nu wey hendei ka ne mahinged?”</para>
  <para style="p">Ne migtabak sikandin, “Sabeka a ne Ihiptuhanun wey suluhuanen te Amalikanhun. Tatelu e ne aldew ka miglihad ne mig-engkeran a te ahalen ku tenged su migderalu a. <verse number="14" style="v" />Inlusuran ney ka inged ne Nigib ne sakup te Huda ne in-ugpaan te me Kiritihanun, wey ka inged ne in-ugpaan te kabuhalan ni Kalib. Ne insilaban ney ka Siklag.</para>
  <para style="p">
    <verse number="15" style="v" />Ne mig-insaan e man-e sikandin ni Dabid, “Egkaayun naa ne egdumaan key nikeykew diye te ingkekampuwan dan?”</para>
  <para style="p">Ne migtabak sikandin, “Pahunlibet ke pa keddi pinaahi te Manama ne kena a nikeykew eggimatayan wey ke igbehey naa diye te ahalen ku, ne egkataman, egdumaan kud e sikaniyu diye kandan. <verse number="16" style="v" />Sikan naa, indumaan din e ensi Dabid diye te ingkekampuwan te migpanlusud.</para>
  <para style="p">Ne diye, neumaan dan ka me Amalikanhun ne migtalagtag ne migmangekeen, migmangiinum, wey miggale-gale tenged su masalig ka naahew ran puun te me Pilistihanun wey puun diye te Huda. <verse number="17" style="v" />Te pegkaliwaswas, migbunsud e migpabunbunuey ensi Dabid taman te pegkamarusilem. Ne ware minsan sabeka te Amalikanhun ne nakapallahuy angin e te seeye se hep-at ne gatus (400) ne lukes-lukes ne migmanguntud te me kamilyu. <verse number="18" style="v" />Ne naawi ded ni Dabid ka langun ne naahew te me Amalikanhun, lagkes ka daruwa ne asawa rin. <verse number="19" style="v" />Warad iya minsan sabeka kandan ne naawe, bate ma wey ke buyag, lukes ma wey ke malitan, wey te minsan nekey ne naahew te me Amalikanhun. <verse number="20" style="v" />Naawi ded degma ni Dabid ka langun ne karniru wey me baka. Ne in-abug pewun-a te me etew ni Dabid ka me mananap wey migkahi sikandan, “Unag seini ki Dabid.”</para>
  <para style="p">
    <verse number="21" style="v" />Te nekeume e ensi Dabid diye te Bisur ne beuhan ne weyre egkaweyihi ke tig-uran, insinug-ung e sikandan te seeye se daruwa ne gatus (200) ne etew rin ne migpalunggehaat de tenged te nabeley-beley e sikandan, wey in-elit-elit dan ensi Dabid. <verse number="22" style="v" />Piru migkahi ka maddeet wey talaggimu te samuk ne me etew ne migduma ki Dabid, “Kene ta sikandan egbaaran te naawi ta ne naahew te me Amalikanhun tenged su ware ma sikandan migduma kanta. Iyan te re igbehey kandan ka me asawa ran wey me anak dan. Ne egpeyipanawen tad sikandan.”</para>
  <para style="p">
    <verse number="23" style="v" />Ne migkahi si Dabid, “Me suled, kene niyu sika himuwa su imbehey sika te Magbebaye ne Manama kanta. Impangabangan ki nikandin wey impareeg te migpanlusud kanta. <verse number="24" style="v" />Ware iya eg-uyun te sika se ingkahi niyu. Ka baad te seeye se migpalunggehaat ne migbantey te me kasangkapan ta, iling ded te baad te seeye se migduma diye te bunuanan. Egpekeg-iling ka baad te langun.” <verse number="25" style="v" />Puun te seeye ne timpu, innimu e seini ni Dabid ne balaud wey tulumanen para te me Israilita taman kuntee.</para>
  <para style="s">Ka pegdasag ni Dabid te me alukuy rin</para>
  <para style="p">
    <verse number="26" style="v" />Te pegginguma ni Dabid diye te Siklag, impeuyanan din e te baad te naahew ran ka me igdatu diye te Huda ne me alukuy rin duma te seini ne lalag, “Igdasag ku seini kaniyu puun te naahew ney te me kuntere te Magbebaye ne Manama.” <verse number="27" style="v" />Ka impeuyanan din iyan seeye se me etew ne diye te lungsud te Bitil, Ramut-Nigib, Hatir, <verse number="28" style="v" />Aruwir, Sipmut, Istimuwa, <verse number="29" style="v" />Rakal, diye te me lungsud te me Hiramil, wey te me lungsud te me Kinihanun, <verse number="30" style="v" />diye te Hurma, diye te Burasan, diye te Atak, <verse number="31" style="v" />diye te Hibrun, wey diye te langun ne inged ne inle-leuhan enni Dabid wey te me etew rin.</para>
  <chapter number="31" style="c" />
  <para style="s">Ka pegkamatey enni Saul wey te me anak din</para>
  <para style="r">(1 Kru. 10:1-12)</para>
  <para style="p">
    <verse number="1" style="v" />Ne migpabunbunuey ka me Pilistihanun wey ka me Israilita diye te bubungan te Gilbuwa. Ne masalig ka nenamatey te me Israilita diye wey nenakapallahuy ka duma kandan. <verse number="2" style="v" />Ne impatamtamanan lupuha te me Pilistihanun si Saul wey ka anak din ne me lukes wey napatey ran ka anak din ne ensi Diyunatan, Abinadab, wey si Malkisuwa. <verse number="3" style="v" />Ne neehet e ka pegpabunbunuey diye te palingut ni Saul wey nakita sikandin te me talagpane. Ne dutu, impepane dan e sikandin wey dakel ka pali din. <verse number="4" style="v" />Ne migkahiyan ni Saul ka talag-uyan te panganiban din, “Hulabusa nu ka kampilan nu wey himatayi a nikeykew, su kema ke iyan egpekeyimatey keddi sika se me etew ne ware migpalintutuu te Manama.<note caller="+" style="f"><char style="fr" closed="false">31:4 </char><char style="ft" closed="false">Te Hibruwanen: ware natulii.</char></note> Ne puun due, egngingisiyan ad nikandan.” Piru ware seeye himuwa te talag-uyan te panganiban din su naaldek amana sikandin, sikan naa ka ingkuwe e ni Saul ka kampilan din wey inteen din e diye te tane, wey migpahumpepeled e sikandin dutu. <verse number="5" style="v" />Te pegkakita te talag-uyan te panganiban te migpatey e si Saul, inteen din e degma diye te tane ka kampilan din wey migpahumpepeled din e, wey namatey rin duma ki Saul. <verse number="6" style="v" />Purisu namatey si Saul wey ka tatelu ne anak din ne me lukes, ka talag-uyan te panganiban din, wey ka langun ne me etew rin te seeye ne aldew. <verse number="7" style="v" />Te pegkarineg te seeye se me Israilita ne diye nangugpe te talipag te bangalug te Hisril wey talipag te Hurdan te namallahuy e ka sundalu te Israil wey namatey e si Saul wey ka me anak din, in-engkeran dan e ka me lungsud dan, wey migpamallahuy e degma sikandan. Purisu innendiyaan e seini te me Pilistihanun wey mig-ugpaan dan e.</para>
  <para style="p">
    <verse number="8" style="v" />Te seup ne aldew, miggendiye ka me Pilistihanun te bubungan te Gilbuwa eyew te pegpanguwa te me kasangkapan te nenamatey. Ne nakita ran diye si Saul wey ka tatelu ne anak din ne me lukes ne nenamatey diye. <verse number="9" style="v" />Ne intempug dan e ka ulu ni Saul wey ingkuwa ran e ka me kasangkapan din. Ne migsuhu sikandan te me etew peendiye te intiru ne tane te Pilistihanun eyew te pegpanengneng te meupiya ne panugtulen diye te timplu te me diyus-diyus dan wey diye te me etew. <verse number="10" style="v" />Ne intahu dan ka panganiban wey ka kasangkapan ni Saul te pegpakigbunu diye te timplu te manama ran ne si Astarut wey insanggat dan ka lawa rin diye te alabat te siyudad ne Bitsan.</para>
  <para style="p">
    <verse number="11" style="v" />Te pegkarineg te me matig-Habis Gilyad te innimu te me Pilistihanun ki Saul, <verse number="12" style="v" />miggipanew e ka langun ne bahani te intiru ne marusilem peendiye te Bitsan. Ne ingkuwa ran e ka lawa ni Saul wey ka lawa te me anak din diye te alabat te Bitsan wey in-uyan dan e seini diye te Habis, wey insilaban dan e. <verse number="13" style="v" />Ne ingkuwa ran e ka me tul-an dan wey inlebeng dan e diye te egkaralungan te kayu ne tamarisku diye te Habis. Ne ware sikandan migkeen seled te pitu ne aldew.</para>
</usx>